DR. BARTHA ÁRPÁD LÁSZLÓ

# 2b. fejezet

# A keringési rendszer
anatómiája

![img-0.jpeg](img-0.jpeg)

#anatómiatúléllökonyv

Ibi semper est victoria ubi concordia est¹

1. Ibi semper est victoria, ubi concordia est: Ott van a győzelem, ahol az egyetértés (latin).

ANATÓMIA TÚLÉLŐKÖNYV

#anatómiatúléllőkönyv

# Tartalomjegyzék

Tartalomjegyzék ... 1
Előszó ... 2
A keringési rendszer általános jellemzői ... 3
A szív anatómiája ... 3
A szívfal szerkezete ... 3
A szív felszínei ... 4
A jobb pitvar ... 6
A jobb kamra ... 6
A bal pitvar ... 7
A bal kamra ... 8
Az anuli fibrosi ... 8
A szívbillentyűk ... 9
A vitorlás billentyűk ... 9
A félhold alakú billentyűk ... 10
A szív vérellátása ... 10
A szív ingerületvezetése ... 13
A szív beidegzése ... 14
A szívciklus ... 15
A szívburok ... 16
A szív helyzete ... 17
A szív a mellkasban ... 20

ANATOMIA TULELOKONYV

#anatomiatulelokonyv

# Előszó

Az Anatomia Túlélőkonyvek azért születtek, hogy az anatomia tanulása könnyebb és gyorsabb legyen. A jegyzetek célja az, hogy mindazon területekről megfelelő mennyiségű magyarázatot adjon, melyek előfordulhatnak a demonstráción, vizsgán, vagy későbbi, orvosi munkád során. Az elkészítéséhez számtalan forrást, egyéb tankönyvet és publikációt felhasználtam, így próbálva minél inkább lefedni a témákat, és teljeskörű tudást, magyarázatot adni az egyes jelenségekről.

A Túlélőkonyveket negyedéves egyetemistaként kezdtem el szerkeszteni. Kezdetben egyszerű jegyzet volt, tankönyvekből összeszedett információkkal, képekkel. Az évek során kezdett kiforrni egy egységes, jól tanulható jegyzet, mely saját illusztrációkat, összefoglaló táblázatokat, magyarázatokat tartalmaz.

A jegyzetek megírása hosszadalmas folyamat, melyre általában este, a kórházban töltött munkaórák után kerül sor. Megírásuk hosszadalmas folyamat, valamint a honlap fenntartása is költségeket jelent. Ezért kérlek, ha megteheted, a jegyzeteket eredeti forrásból, a https://anatjegyzet.hu/ oldalon vásárold meg, így támogatva azt, hogy a Túlélőkonyvek lefedte témakörök tovább bővülhessenek, illetve azok még sokak számára elérhetőek legyenek.

Amennyiben úgy érzed, hogy nincs lehetőséged megvenni a jegyzeteket, de a sikeres vizsgához szükséged lenne rájuk, kérlek, írj egy üzenetet a „Kapcsolat” fülön keresztül, és megtaláljuk a megoldást!

A jegyzetben esetlegesen előfordulhatnak elírások. Ezért előre is elnézésedet kérem, és arra kérlek, ha ilyenre bukkansz, írd meg a weboldalon található „Kapcsolat” fülön keresztül, hogy mihamarabb javításra kerülhessen!

Fontos: a Túlélőkönyv nem helyettesíti a hivatalos egyetemi jegyzeteket és tankönyveket. Pusztán a tananyag jobb, könnyebb megértésének céljából jött létre.

![img-1.jpeg](img-1.jpeg)

ANATÓMIA TÚLÉLŐKÖNYV

#anatómiatúléllőkönyv

# A keringési rendszer általános jellemzői

A fejezetben szemügyre vesszük a szív falszerkezetét, üregeinek anatómiáját, valamint a szív helyzetét a mellkasban. A szív tárgyalása előtt azonban le kell fektetnünk néhány alapelvet az emberi keringési rendszerrel kapcsolatban.

A szív felé vért szállító ereket vénáknak, vagyis visszereknek nevezzük attól függetlenül, hogy milyen vér áramlik bennük. Ez azt jelenti, hogy a jobb pitvarba vért szállító vénák oxigén szegény vért szállítanak vissza a testből, míg a bal pitvarba torkolló vénák oxigénben gazdag vért visznek.

A szívtől távolodó erek egységesen az artéria nevet viselik – ugyancsak tartalmuktól függetlenül. A test legnagyobb artériája, a bal kamrából induló aorta oxigénben gazdag vért szállít a testbe, míg a jobb kamrából induló truncus pulmonalis névre hallgató artéria oxigénben szegény vért visz a tüdők irányába.

Lévén az emberi test vénáinak nagy részét a nagyvérkörben találjuk (ami a bal kamrától a jobb pitvarig tart), és a testből az oxigén szegény vér visszaszállítását végzik, ezért az oxigén szegény vért szokás vénás vérnek nevezni (holott a kisvérkörben az oxigén szegény vér pont, hogy az artériákban áramlik!). Ugyancsak igaz ez az artériákra: mivel a test nagy részük ugyancsak a nagyvérkörben található, és a szívből szállítanak oxigén gazdag vért a testbe, ezért az oxigén gazdag vért mint artériás vért említjük (holott a kisvérkörben pont a vénákban áramlik, a tüdőkből visszafelé!).

# A szív anatómiája

Az emlős szív a keringési rendszer központja, négy üregű, a két szívfél közötti tökéletes sövényvel rendelkező szerv. Izmos falú, kettős tömlőként is felfoghatjuk. Az állandó testhőmérséklet megtartásának egyik fontos feltétele a jobb és baloldal, ezáltal a vénás és artériás vér áramlásának tökéletes elválasztása.

Az oldalak elkülönülésének eredményeként két, egymással sorba kötött vérkör alakult ki az evolúciónk folyamán. A nagyvérkör a bal kamrából indulva biztosítja a testi sejtek oxigén és tápanyag ellátását az artériás rendszeren keresztül, majd a kapillárisok összeszedődve a széndioxidot és a salakanyagokat a jobb pitvarba továbbítják a vénákon keresztül. A kisvérkör ezzel szemben a jobb kamrából indulva a széndioxidban gazdag vért frissíti fel a tüdőkbe tartó artériákon keresztül, ahonnan vénák szállítják az oxigenizált vért a bal pitvarba.

# A szívfal szerkezete

A szív fejlődése folyamán izmos falú csökkent kezdi működését, melyet a későbbiekben többszörösen összehajtunk, végül üregén belül kisebb tereket, a pitvarokat és kamrákat hozzuk létre.

![img-2.jpeg](img-2.jpeg)

Legbelső, vérrel szomszédos falrétege az ereket belülről bélelő laphámhoz hasonló (endothelium), melytől kifelé kevés kötőszövetet (subendocardialis kötőszövet) találunk. A szívfal legvastagabb rétege természetesen a szívizom (myocardium), mely a közel Y alakú szívizomsejtekből (cardiomyocytá) és a közöttük elhelyezkedő, erekben dús kötőszövetből áll. Mint lentebb látni fogjuk, a pitvarok és kamrák esetén az izomsejtek eltérő módon rétegződve alakítják ki a szív izomfalát.

ANATÓMIA TÚLÉLŐKÖNYV

#anatómiatúléllőkönyv

A szívet kívülről veszi körbe a szívburuk, melynek pontos anatómiáját ld. a fejezet vége felé. A szívfal kapcsán jelentősége abban áll, hogy egyik lemeze (pars viscerale) egy egyrétegű laphám (mesothelium, stratum synoviale), mely a szívizom külső felszínére borul, és így az epicardium nevet viseli. Az izom (myocardium) és az epicardium között emberi szíven még egészséges emberben is meglehetősen sok zsírszövetet (subepicardialis zsírszövet) találunk, más emlősökhöz viszonyítva. Ez a zsírszövet tiszteli az izom határait: sosem hatol az izomsejtek közé. A szív bizonyos betegségeiben látható elzsirosodása ettől eltérő: ilyenkor a zsír sok helyen átveszi az izomzat helyét.

A pitvarok (atrium) fala vékony, általában két nagyobb rétegbe tömörülő myocardiumból áll, mely helyenként, az üregrendszeri oldalon fésűs hálózatot alkot (musculi pectinati, ld. lentebb).

![img-3.jpeg](img-3.jpeg)

A kamrák izomzata a pitvarokétól teljesen független. A későbbiekben látni fogjuk, hogy a két izomrendszert egy kötőszövetes gyűrűrendszer (anuli fibrosi) választja el egymástól

A kamrák alsó, csúcsi részén (apex cordis) az izom két nagyobb rétegbe tömörül, melyek örvény szerűen fordulnak át egymásba: a külső spirális réteg a belső spirális rétegbe fordul át. Ennek makroszkóposan látható képlete a szívcsúcsnál megfigyelhető vertex cordis.

A kamrák felsőbb, ún. basalis részén (a pitvarokhoz közel) a külső és belső réteg eltávolodik egymástól, így a kettő között megjelenik egy harmadik, a könyvekben gyakran „alacsonyan spirális” jelzővel illetett izomréteg. Az egyszerűség kedvéért gondoljunk erre haránt (vízszintes) irányba futó rostozatként.

Ha szemügyre vesszük a két kamrát a szív metszetén, láthatjuk, hogy fala eltérő vastagságúak, mely eltérés értelmeszerűen a myocardium eltérő vastagságából adódik. A balkamra egy közel kúp alakú szerkezet, melynek fala egészséges szíven 10-12 mm vastag. Szemügyre véve a metszetet, láthatjuk, hogy vastagság alapján a két kamra közötti sövény (septum interventriculare) izmos része (pars muscularis) is a bal kamra falához tartozik.

A jobb kamra a bal kamrára jobbról ráragasztott, keresztmetszetben félhold alakú zsák, melynek fala jóval vékonyabb, mindössze 3-4 mm egészséges szívben.

Az izomfalak vastagsága a vérkörök különbözőségéből adódik: a jobb kamrának pusztán a kisvérkörön kell keresztül pumpálnia a vért, mely rövid, és relatíve tág erekből áll, így ellenállása is kicsi – a vékony izomfal is könnyűszerrel leküzdözi ezt. Ezzel szemben a bal kamra a nagyvérkörön át pumpálja a vért, mely hossza többszörösen meghaladja a kisvérkörét, és erei is „szűkebbek”. Itt fontos megjegyezni, hogy születésünkkor a két kamra falvastagsága még egyforma, közöttük a különbség néhány hét elteltével jelenik meg.

Akárcsak a pitvarok belső felszínén, a kamrákban is megfigyelhetjük a kamraizomzat zegzugos szerkezetét, a trabeculae carneae (természetesen az üreg felé endothel borítja a teljes izomzatot!).

# A szív felszínei

A szív falszerkezetének tanulmányozása után térjünk rá külső idomának anatómiájára. Az előbb látottak alapján elmondhatjuk, hogy a szív két nagyobb részből, az egymásra ragasztott, és összességében nagyjából kúp alakú kamrai részből, valamint az ettől hátra és fölfelé elhelyezkedő, pitvarok és nagy erek alkotta területből (basis cordis) áll. A kamrák elülső-alsó végpontja a szívcsúcs (apex cordis).

A pitvari és kamrai rész között sekély barázda halad körbe a szív külső felszínén (sulcus coronarius), mely majdhogynem teljes kört képez: egyedül az elülső felszínen hiányzik egy rövid szakaszon (ld. lentebb).

5

# ANATÓMIA TÚLÉLŐKÖNYV

A szív elülső felszínét (facies sternocostalis) főleg a jobb, valamint kisebb részben a bal kamra fala alkotja, hátrébb és főntebb a pitvarok (atrium) úgynevezett fülcse része (auricula) és a kilépő nagy erek (aorta, truncus pulmonalis) foglalják el. Az elülső felszín főleg az alsó felszínbe megy át a szív jobb oldalán egy élesebb (margo dexter / margo acutus), valamint bal oldalán egy lekerekítettebb (margo sinister / margo obtusus) éllel.

Az elülső felszínen a jobb kamra basishoz közeli részén egy kiemelkedést (conus arteriosus) látunk, mely átmegy a jobb kamra kivezető artériájába, a truncus pulmonalisba. A conus területén a pitvarok és kamrák között futó sulcus coronarius hiányzik!

# #anatómiatúlélőkönyv

![img-4.jpeg](img-4.jpeg)
A szív elülső felszínének (facies sternocostalis) képletei.

Közvetlenül a conus bal oldalán a basistól a szívcsúcs (apex cordis) irányába húzódik egy sekély barázda (sulcus interventricularis anterior), mely nagyjából pont a két kamra közötti sövénynek (septum interventriculare) megfelelően fut. A szívcsúcsot elérve azon kis bemetszést ejtve (incisura apicis cordis) hajlik át az alsó felszínre.

A szív alsó felszíne (facies diaphragmatica) a rekeszizom (diaphragma respiratorium) centrum tendineumán és bal kupoláján fekszik, alkotásában főleg a bal kamra fala vesz részt. A sulcus coronarius itt is megtalálható, a margo obtusustól halad a margo acutushoz, a pitvarok és kamrák között.

![img-5.jpeg](img-5.jpeg)
A szív hátulsó (facies posterior) és alsó (facies diaphragmaticus) felszínének képletei.

Csakúgy, mint az elülső felszínen, a septum interventricularénak megfelelően itt is találunk egy, a sulcus coronariustól a szívcsúcshoz húzódó barázdát (sulcus interventricularis posterior).

A szív hátulsó felszínét (facies posterior) teljes egészében a pitvarok és a ki-belépő erek alkotják. Bal oldalon találjuk a fekvő helyzetű téglatestre emlékeztető bal pitvart, tőle jobbra az álló helyzetű téglatest alakú jobb pitvart. A bal pitvar hátulsó felszíne mögött halad el a nyelőcső – jelentőségét ld. később.

6

# ANATÓMIA TÚLÉLŐKÖNYV

## A jobb pitvar

A szív külső idomának tanulmányozása után térjünk rá egyes üregeinek anatómiájára.

A jobb pitvar (atrium dextrum) két nagyobb részből, a beömlő nagy vénákból fejlődő, sima falú sinus venarum cavarumból, valamint a fejlődéstani lag „eredeti” pitvarból, a jellegzetes izomrostozatú (musculi pectinati) jobb fülcséből (auricula dextra) áll. A két rész közötti határt a külső felszínen futó sulcus terminalis alkotja, mely a pitvar ürege felől, mint erős izomléc (crista terminalis) látszik. A jobb fülcse nagy, a szív elülső felszínének jellegzetes, közel háromszög alakú képlete.

![img-6.jpeg](img-6.jpeg)

A két pitvar – mint fentebb láttuk -, egymás mellett fekszik a hátulsó felszínen. Közös faluk, a pitvarközti sövény (septum interatriale) vékony lemez, melyen a jobb pitvar oldalán egy bemélyedést (fossa ovalis) láthatunk, mely a magzati kor egy fontos nyílásának, a két pitvart összekötő foramen ovalének a maradványa. A fossa ovalis pereme az ún. limbus fossae ovalis.

A pitvar állított téglatestre emlékeztet, melynek felső pontján ömlik be a v. cava superior, alsó pontján pedig a v. cava inferior. Utóbbi véna benyílását egy apró, endotheliumból és subendocardialis kötőszövetből álló redő (billentyű), a valvula venae cavae inferioris Eustach szűkíti. A billentyűt meghosszabbítva az interatrialis septum és a jobb kamra irányába egy inas köteg, a tendo valvulae venae cavae inferioris Todaro található a pitvar falában (mely kissé beemelkedik a pitvar üregébe is). Ettől előrefelé egy harmadik vena, a szív saját, elhasznált (azaz vénás) vérét szállító sinus coronarius benyílását látjuk, melyet ugyancsak egy billentyű, a valvula sinus coronarii Thebesius határol.

Előre felé a jobb pitvar egy nyíláson keresztül (ostium atrioventriculare dextrum) közlekedik a jobb kamrával. A nyílást egy csapóajtó szerű, a kamra irányába nyíló billentyű, a valva tricuspidalis zárja el időlegesen a szív működése során.

## A jobb kamra

Az ostium atrioventriculare dextrumon keresztül a jobb pitvarból jutunk a jobb kamrába (ventriculus dexter). Az üreg – mint fentebb láttuk, keresztmetszetben közel holdsarló alakú, míg hosszmetszetben leginkább „V” alakra emlékeztet. A V két szára között találjuk a két kamra közti septumról az elülső falra hajló crista supraventricularist, mely ezáltal a kamra bevezető és a kamra kivezető részének elválasztója. Az ostium atrioventriculare dextrum időszakos lezárását a szív működése során a valva tricuspidalis végzi, mely neve alapján 3 „vitorlából” áll (anterior, posterior, septalis). A kamra fala nem sima, hanem vaskos izomlécek (trabeculae carneae) tagolják. Ezek közül néhány a kamra üregébe emelkedik, mint szemölcs izom (musculus papillaris), és melyekről inas húrok (chordae tendineae) húzódnak a billentyűvitorlák alsó pereméhez, felszínéhez. A papillaris izmokat ugyan úgy nevezzük el, mint a billentyű vitorlákat, így beszélhetünk egy m. papillaris anteriorról, posteriorról és septalisról. Utóbbi izom gyakran hiányzik, a chordae tendineae általában a septumból erednek.

7

# ANATÓMIA TÚLÉLŐKÖNYV

A m. papillaris anterior helyzetét gyakran kérdezik a vizsgán: a septum interventricularéről a kamra alsó részében (a csúcsnál) egy másik izmos ívet, a trabecula septomarginalist látjuk előre és jobbra hajolni. Ennek elülső – jobb végénél található a m. papillaris anterior.

A billentyűk, szemölcsizmok és chordae funkcióját ld. részleteiben lentebb, a billentyűk résznél.

A kamra kifolyó része, mely a truncus pulmonalis nevű artériába vezet egy elkeskenyedő, tölcsér alakú terület (infundibulum), melyet kívülről mint conus arteriosus látunk (ld. fentebb).

![img-7.jpeg](img-7.jpeg)
A jobb kamra (ventriculus dexter) képletei, jobbról rátekintve.
A kamra megnyitva, elülső fala leemelve.

A jobb kamrát kivezető artériájától időlegesen elzárja a valva trunci pulmonalis névre hallgató billentyű, mely az ostium trunci pulmonalis nevű nyílásban foglal helyet.

![img-8.jpeg](img-8.jpeg)
A bal pitvar (atrium sinistrum) képletei balról rátekintve.
A pitvar megnyitva, bal fala eltávolítva.

# A bal pitvar

A jobb pitvarhoz hasonlítva a bal pitvar relatíve képlet szegény üreg. Hátulsó falán jobb és bal oldalról 2-2 vena (v. pulmonalis) nyílik, melyek a tüdőből visszaérkező, oxigénnel feltöltött vért szállítanak.

A pitvar nagy részének fala itt is sima, ám a jobb pitvarral ellentétben, nem kerül elnevezésre. A bal fülcse (auricula sinistra) apró, kívülről kakastaréjra emlékeztető üregrész, melynek falát itt is a musculi pectinati alkotja.

A pitvar közötti sövényen (septum interatriale) a bal pitvar felől is látható a hajdani átjáró maradványa (fossa ovalis), melyet alulról egy apró, sarló alakú redő, a valvula foraminis ovalis határol.

ANATÓMIA TÚLÉLŐKÖNYV

#anatómiatúléllőkönyv

# A bal kamra

A bal pitvarból ugyancsak egy nyílás, az ostium atrioventriculare sinistrum vezet át a bal kamrába (ventriculus sinister), melyet időszakosan a valva bicuspidalis, vagy más néven valva mitralis zár le.

Akárcsak a bal pitvar, úgy a bal kamra sem képletgazdag üreg. Fala a trabeculae carneae által tagolt, melyből két szemölcsizom (m. papillaris) emelkedik ki, a két billentyű vitorlának (cuspis) megfelelően.

A m. papillaris anterior a kamra elülső falán helyezkedik el balra, tetejétől a chordae tendineae innen jobbra húzódnak, a cuspis anteriorhoz. A vitorla bár az „elülső” nevet viseli, inkább jobb oldalon helyezkedik el.

A m. papillaris posterior a kamra alsó falán található, jobb oldalon, ahonnan chordae tendineaei a kissé balra és hátul elhelyezkedő cuspis posteriorhoz futnak.

![img-9.jpeg](img-9.jpeg)

A jobb kamrában a be- és kifolyó részt a crista supraventricularis választotta el egymástól. Ezzel szemben a bal kamrában a be- és kiáramló vért maga a cuspis anterior tereli (tehát nincs fix képlet a kamrában erre).

A kamra kifolyó része kissé jobbra helyezkedik el, és az aortába, mint a test főverőerébe vezet az ostium aortaen keresztül. A nyílást a valva aortae zárja le időszakosan.

Ahogy a fentiekben láttuk, a két kamra közötti sövény (septum interventriculare) alsó része (kb. a teljes sövény 2/3-a) az ún. pars muscularis valójában a bal kamra fala. A sövény felső, kisebb része (pars membranacea) a szív fejlődése során az elvezető erekből, valamint a pitvarok és kamrák közötti kötőszövetes rétegből fejlődik ki.

![img-10.jpeg](img-10.jpeg)
Az anuli fibrosi szerkezete, hátulról rátekintve: a pitvarok és a nagy erek eltávolítva

# Az anuli fibrosi

A szív falszerkezetének egyetlen pontja, ahol teljes egészében hiányzik a szívizomzat rétege (myocardium), a pitvarok és kamrák közötti sík, ahol az „átjárókat”, tehát ostiumokat is találjuk. A szív üregei közötti nyílásokat erős, kötőszövetes gyűrűrendszer (anuli fibrosi) veszi körbe, mely három szerepet tölt be: egyrészt, az anuli fibrosi rendszeréről ered maga a szívizomzat: fölfelé, az ostium atrioventricularisokról a pitvari izomzat, míg lefelé az ostium atrioventricularisokról és az ostium aortaeről és ostium trunci pulmonalisról a kamrai. Másrészt, az ostiumok keretéhez (tehát az anuli fibrosi belső felszínéhez) rögzítettek az üregeket időszakosan elválasztó billentyűk is.

- ostium atrioventriculare sinistrum
- ostium atrioventriculare dextrum
- ostium aortae
- ostium trunci pulmonalis
- tendo coni arteriosi
- trigonum fibrosum dextrum
- trigonum fibrosum sinistrum

ANATÓMIA TÚLÉLŐKÖNYV

#anatómiatúléllőkönyv

Az anuli fibrosi harmadik szerepe az üregek közötti elektromos szigetelés. Mint lentebb látni fogjuk, az anuli fibrosi rendszere tökéletesen elkülöníti egymástól a pitvarok és kamrák izomzatát. Egyetlen egy nyílást találunk majd a kötőszövetes gyűrűrendszerben, melyen keresztül egy izomnyaláb átbújva kapcsolatot létesít a pitvari és kamrai izomzat között. Ennek jelentőségét ld. röviden lentebb, illetve részletesen az Élettanban, Kórélettanban, Kardiológiában.

Az anuli fibrosi rendszere 4 gyűrűből áll, mely a négy szájadék körül helyezkedik el. Leghátul és legalul találjuk a bal pitvar és bal kamra közötti átjáró, az ostium atrioventriculare sinistrumot. Ettől valamivel előrébb helyezkedik el jobb oldalon az ostium atrioventriculare dextrum. Fentebb és előrébb látható az ostium aortae, míg legelől és legfelül helyezkedik el az ostium aortae től balra az ostium trunci pulmonalis. Utóbbi két szájadékot jobbról kerülve erősíti a tendo coni arteriosi nevű inas ív.

A két ostium atrioventriculare és az ostium aortae háromszögét nevezzük trigonum fibrosum dextrumnak. Ennek a közepén találjuk a fentebb említett egyetlen nyílást, melyen a pitvari és kamrai izom kapcsolatba kerülhet egymással (itt lép át a szív ún. gyors ingerületvezető rendszeréhez tartozó szívizomnyaláb, a fasciculus atrioventricularis His – részleteiben ld. lentebb). A trigonum fibrosum dextrum nagyjából pont a jobb és baloldalt elválasztó sövényeknek megfelelően helyezkedik el.

A jobbhoz hasonló háromszöget találunk az ostium atrioventriculare sinistrum és az ostium aortae között. Ez a trigonum fibrosum sinistrum – jelentősége nincs.

# A szívbillentyűk

A szív anatómiáját igen nehéz úgy tárgyalni, hogy logikusan felépítve, sorban közelítsünk egyes részeihez, képleteihez. Az eddigiekben többször érintettük a különböző üregek között ún. egyenirányító funkciót betöltő billentyűket (valva). A részben ezen struktúrák anatómiáját foglaljuk össze.

A billentyűkről általánosságban elmondható, hogy kötőszövetből álló, az üregrendszer felé endothellel bélelt struktúrák, melyek egyrészt az ostiumokban, másrészt a nagy vénák beömlésénél, valamint test szerte a vénákban találhatóak. Két fő típusát különböztetjük meg.

![img-11.jpeg](img-11.jpeg)
A vitorlás billentyű szerkezete.

# A vitorlás billentyűk

Az ún. vitorlás billentyűk (valva cuspidalis) a pitvar-kamrai szájadékokban (ostium atrioventriculare) találhatóak, és leginkább a kamrák irányába nyíló csapóajtókra emlékeztetnek. A cuspidalis típusú billentyű feltagolható vitorlákra (cuspis). Az ostium atrioventriculare dextrum billentyűje a valva tricuspidalis, mely három cuspisból, a cuspis posteriorból, cuspis anteriorból és cuspis septalisból áll. Mindegyik vitorla alsó élét, alsó felszínét a chordae tenineae rögzíti a kamrai papillaris izmokhoz.

Az ostium atrioventriculare sinistrum billentyűje a valva bicuspidalis (vagy valva mitralis, mert az anatómusokat a püspöksüvegre, vagyis a mitrára emlékeztette), megy egy jobb-elülső (cuspis anterior) és egy bal-hátulsó (cuspis posterior) vitorlából áll. A vitorlákat itt is a chordae tendineae rögzíti a papillaris izmokhoz.

A kamrák összehúzódása során a kamrai nyomás emelkedése feltolja a vitorlák a szájadékba, így a billentyűk „zárnak", vagyis elválasztják egymástól a pitvarokat és a kamrákat, megakadályozva ezzel, hogy a vér visszajusson a pitvarokba a kamrai összehúzódás során. Ugyanakkor, a billentyűk a nyomás miatt „túlcsapódhatnának", mintegy felnyílva a pitvarba, így záró funkciójuk nem lenne tökéletes. A chordae tendineae és m. papillaris rendszere ezt hivatott megakadályozni. A kamrai nyomás hatására a billentyűvitorlák felcsapódnak, míg a szívfallal együtt összehúzódó m. papillarisok a chordae tendineae keresztül visszahúzzák a billentyűket. A két erő eredője egészséges esetben épp akkora, hogy a billentyűk közel tökéletesen zárják le az ostiumokat.

ANATÓMIA TÚLÉLŐKÖNYV

#anatómiatúléllőkönyv

![img-12.jpeg](img-12.jpeg)
A semilunaris billentyűk szerkezete és működése, az aortán bemutatva. Alul metszetben, felül széthajtva.

# A félhold alakú billentyűk

A félhold alakú, vagy semilunaris billentyűk (valva semilunaris) a kamrák kifolyó, azaz artériás szájadékában helyezkednek el, a nagy artériák (aorta, truncus pulmonalis) kezdetén.

A billentyű három kisebb endocardium redőből áll (valvula), melyek feloszthatók egy alsóbb, az élfarból kiemelkedő tömöttebb (pars densa) és egy felsőbb, mozgékonyabb lemezre (lunula). Utóbbi tetejének középső részén egy kis megvastagodás (nodulus) található.

A kamrák összehúzódása során a vér az elvezető artériákba tolódik mind a jobb, mind a bal oldalon. A véráram széttolja az egyébként középvonalban összeérő lunulákat egymástól. Mindeközben, a billentyűn áthaladva a véráram egy része beforog a pars densa és az érfal közötti területre (sinus). Ez azért fontos, mert az aorta kezdetén (bulbus aortae) a három sinus közül kettőből indul a szív saját vérellátását biztosító coronaria rendszer.

Mivel fejlődéstaniilag az aorta és a truncus pulmonalis egy érként kezdi meg működését, majd egy sövényrendszer választja őket ketté, a billentyűk eredetileg közösen fejlődtek. A felnőtt erek esetén az aorta billentyűben egy hátulsó, és két elülső (jobb és bal) billentyűcskét (valvula) és ennek megfelelő sinust látunk, míg az aorta előtt (és tőle balra) elhelyezkedő truncus pulmonalisban két hátulsó (jobb és bal) és egy elülső valvula (és sinus) található.

A kamra összehúzódásának végén a kiáramló vér lelassul, majd a tolóerő végleg megszűnik, a kamra elernyed. A csőben haladó vér energiája elfogy, és mintegy „visszaesik" a szív irányába. A kamrában leeső nyomás miatt a lunulák (a nodulusok mentén) egymáshoz szívódnak, a semilunaris billentyű bezár, így megakadályozva a vér visszaáramlását a kamrába.

# A szív vérellátása

A szívhez köthető ereket két nagy csoporta oszthatjuk. A vasa communis névre hallgató rendszer foglalja össze mindazon ereket, melyek a szív testet ellátó funkciójához köthetők. Ezek a szívbe érkező nagy vénák (v. cava inferior, v. cava superior, v. pulmonales), valamint a szívből induló nagy artériák (aorta, tr. pulmonalis).

A szív saját érrendszere a vasa privata, melyek az a. coronariae és a v. cardiacae.

![img-13.jpeg](img-13.jpeg)
A szív koszorúér rendszere, előlnézetben.

ANATÓMIA TÚLÉLŐKÖNYV

#anatómiatúléllőkönyv

A coronaria rendszer az aorta kezdeti szakaszából, a két elülső sinus aortaéből indul. A sinus dexterből nyílik az a. coronaria dextra (kardiológiában az angol kifejezést rövidítve RCA), mely a jobb pitvar előtt halad a sulcus coronariusban a szív jobb oldala felé, ahol a margo acutuson a szív alsó felszínére fordul. Kezdeti szakaszán lead egy apró ágat (r. sinuatrialis) a jobb pitvarban található sinus-csomóhoz. Margo acutus mentén leváló ága a r. marginalis dexter, mely ellátja a jobb kamra jobb oldalát. A szív hátulsó felszínén található a sulcus interventricularis posteriorban az a. coronaria dextra végága, az a. interventricularis posterior (posterior descending artery – PDA). Az artéria felel az alsó felszín nagy részének ellátásáért, így a septum interventriculare és a bal kamra (!) alsó falának táplálásáért.

A sinus sinisterből kiinduló ág az a. coronaria sinistra (LCA), mely a truncus pulmonalis mögött átbújva a bal pitvar előtt válik láthatóvá a sinus coronariusban. Rövid lefutás után kettéágazik. Elülső felszínhez adott ága a sulcus interventricularis anteriorban futó a. interventricularis anterior (kardiológiában itt is gyakran az angol kifejezést használják: left anterior descending – LAD). Jobb felé húzódó apró ágai (r. septales) biztosítják a septum interventriculare elülső részének vérellátását, míg bal felé leadott ágai (r. diagonalis) a bal kamra elülső falát táplálják.

Másik nagy ága a r. circumflexus (CX) a margo obtusus mentén a szív alsó felszínére kanyarodik: a baloldali él mentén leadja a r. marginalis sinistert (vagy angolul obtuse marginal – OM) a bal kamra bal oldalának ellátására.

A fentebb leírt ellátási kép, vagyis amikor az a. interventricularis posteriort az a. coronaria dextra adja, az ún. jobb domináns keringés. Tanulmányok szerint az emberiség 70-80%-a ilyen érrendszerrel rendelkezik. A populáció fennmaradó része kétfelé osztható. 5-10%-ban az a. interventricularis posterior a r. circumflexus ága (ez a bal domináns rendszer), míg 10-20% esetén az a. interventricularis posterior mind a jobb, mind a bal a. coronariától kap vért. A domináns artéria általában ágakat bocsát az AV-csomóhoz is.

![img-14.jpeg](img-14.jpeg)

A szív vénás vérét a bal pitvar mögött, a sulcus coronariusban található sinus coronarius gyűjti, majd továbbítja a jobb pitvarba (ostium sinus coronarii). A lentebbi vénák mindegyike a sinus coronariusba önti vérét.

A jobb kamra vérét főleg a margo acutus mentén létrejövő, és a szív hátulsó felszínére kanyarodó v. cordis parva szállítja el.

A sulcus interventricularis anteriorban kialakuló véna (kezdetben v. interventricularis anterior, majd v. cordis magna) szállítja a sepum interventriculare elülső részének, valamint a bal kamra elülső felszínének és bal oldalának vérét.

A szív alsó felszínéről a v. cordis media szállítja el a vénás vért. A sinus coronarius tulajdonképpen akkor jön létre, amikor a v. cordis magna, valamint a bal pitvar hátulján kanyargó apró véna (v. obliqua atrii sinistri Marshall) összeömlenek. A v. obliqua atrii sinistri egy fejlődéstani maradvány: a vénás rendszer kezdetben szimmetrikus, ám az egyedfejlődés folyamán a jobb oldali véna nagyra nő, és mint v. cava superior látjuk a felnőttben. A jobb oldali vénátelep nagyrészt elsorvad, és a v. obliqua atrii sinistrii alakul ki belőle.

11

ANATÓMIA TÚLÉLŐKÖNYV

#anatómiatúléllőkönyv

![img-15.jpeg](img-15.jpeg)

![img-16.jpeg](img-16.jpeg)
A szív saját érrendszerem előlnézetben.
A szív saját erei hátulnézetben.

ANATÓMIA TÚLÉLŐKÖNYV

#anatómiatúléllőkönyv

# A szív ingerületvezetése

A szívfal fő alkotója – mint fontebb láttuk –, a szívizomsejtekből álló myocardium. Az izomsejtek egyik legjellegzetesebb tulajdonsága az elektromos ingerületek vezetése, és ezen elektromosság különböző szerkezeteken keresztül mechanikai energiává történő átalakítása.

A myocardiumon belül megkülönböztethetünk két szívizomsejt típust. Az egyik szívizomsejt – ez adja a myocardium többségét – közepes sebességgel vezeti az elektromos áramot, mely így egyik izomsejtről a másikra terjedve szépen az egész myocardiumon végighalad, és az egész myocardiumot összehúzódásra készteti. Erre az izomrészre szokás „munkaizomként” hivatkozni.

![img-17.jpeg](img-17.jpeg)

A másik szívizom típus képezi a szív ún. gyorsan vezető rendszerét. Ezen szívizomsejteknek két extra tulajdonsága van a „munkaizomsejtekhez” viszonyítva. Egyrészt, az ingerület (tehát az ionáram) sokkal gyorsabban képes végig terjedni rajtuk speciális ioncsatornáik miatt. Ezáltal, a kamrák basisát és csúcsát rajtuk keresztül az ingerület egyszerre éri el, majd két irányból a munkaizomzaton is végig terjed – így a kamra alja és teteje együtt húzódik össze. Ugyanez érvényes a jobb és bal szívfelére is. Másik tulajdonságuk ingerképző potenciáljuk. A gyors vezetőrendszer sejtjei folyamatosan oszcilláló elektromos aktivitással rendelkeznek, vagyis nem igényelnek külső aktiválást, maguktól képesek ingerületet generálni. Ugyancsak jellemző, hogy a gyors vezető rendszer sejtjei nem önmagukban, hanem csoportokban, kötegekben helyezkednek el.

A jobb pitvar tetején, a v. cava superior beömlésének tájékán található sejtcsoport a sinus-csomó (nodus sinuatriualis, SA), mely percenként 90-100 alkalommal jön izgalomba, és továbbítja a pitvar falára az általa generált ingerületet, mely a pitvarfalon végigterjedve összehúzódásra készteti azt. A sinus-csomó által generált ingerület a pitvar falán keresztül eléri az ostium atrioventriculare környékén található másik, gyors vezető rendszerhez tartozó sejtcsoportot, az AV-csomót (nodus atrioventricularis). Az AV-csomó is képes az ingerületképzésre, igaz, percenként csak 40-60 alkalommal. Mivel a sinus-csomó közel kétszer ilyen gyakorisággal generál ingerületet, az AV-csomó önálló ingerképzését elnyomja / felülírja, így utóbbi egészséges szíven csak vezetőrendszerként működik (és nem ingerképzőként). A sinus-csomó pusztulása esetén az AV-csomó átveheti az ingerképző funkciót, ám ez a szívfrekvencia drasztikus csökkenésével jár.

Az AV-csomó pontos helyét a jobb pitvarban, a septum interatriale és ostium atrioventriculare dextrum közelében találhatjuk, a Koch-háromszög területén. Ennek határai a sinus coronarius beömlése (ostium sinus coronarii), a tendo valvulae venae cavae inferioris Todaro és az ostium atrioventriculare dextrum.

Az AV-csomó ugyancsak jelentős tulajdonsága az ingerület „késleltetése”. Ahogy fentebb láttuk, a pitvaroktól a kamrák felé nincs folyamatos izomszövet, vagyis a pitvarok és a kamrák egymástól elektromosan majdnem tökéletesen elválasztottak az anuli fibrosi által. Az inas gyűrűrendszeren egyetlen nyílás található a trigonum fibrosum dextrum területén. Az AV-csomóból lefelé húzódó, ugyancsak a gyorsan vezető rendszerhez tartozó izomnyaláb (fasciculus atrioventricularis His) lép át ezen a helyen a pitvari oldalról, a septum interventricularéba. Az AV-csomót elérő ingerület valamelyest lelassul, majd a His-kötegen keresztül a szív kamrai részére lép. A lassulás azért szükséges, hogy a pitvarok teljes egészében összehúzódhassanak még azelőtt, hogy a kamrák megkezdenék összehúzódásukat.

A fasciculus atrioventricularis His a septum interventricularéban két fő kötegre, a jobb és bal Tawara-szárra oszlik. A bal Tawara-szár tovább oszlik egy, a bal kamra elülső (angolban left anterior bundle branch,) és hátulsó (angolban left posterior bundle branch) falában haladó kötegre.

ANATÓMIA TÚLÉLŐKÖNYV

#anatómiatúléllőkönyv

A jobb Tawara-szár a trabecula septomarginalison keresztül húzódik a jobb kamra elülső falához. Mindkét szár legvégét a myocardium legbelső rétegében található izomsejtkötegek, a Purkinje-rostok alkotják.

A sinus-csomó által generált ingerület tehát a pitvarokon végigterjedve összehúzódásra készteti azokat. Az AV-csomót elérve az ingerület kissé lelassul, majd a fasciculus atrioventricularis His-en keresztül eléri a septum interventricularét, a Tawara-szárakon át pedig a kamraizomzat többi részét. Ezáltal, a septum és kamrák distalisabb részei közel egyszerre kapják meg az ingerületet, és kezdenek összehúzódni.

A szív működése nem igényel külső behatást az idegrendszer részéről, tehát a szív autonóm ingerképzéssel rendelkezik. Mindezt a gyorsan vezető rendszer – közöttük pl. a sinus-csomó – folyamatos oszcilláló aktivitásának köszönhető. Gondoljunk bele: szívátültetésnél a donorból kivett szívrol levágunk mindent (tehát a hozzá húzódó idegeket is), a szív mégis megtartja ciklikus összehúzódását. Ez is bizonyítja a szív teljes ingerképző autonómiáját.

# A szív beidegzése

Bár a fontebbiekben láttuk, hogy a szív ingerképzése teljesen autonóm, az idegrendszer mégis kapcsolatban áll a szervvel: a szívhez bocsátott vegetatív idegek a szív autonóm ingerképzésének sebességét, és összehúzódásának erősségét szabályozzák.

A gerincszlop két oldalán elhelyezkedő szimpatikus dúclánc (truncus sympathicus) a gerincvelő által szabályozott struktúra. Háti és alsó nyaki szakaszának dúcai ban (ganglion cervicale medius, ganglion cervicothoracicum ülő idegsejtjei axonjaikat a szívhez bocsátják (n. cardiacus cervicalis medius, n. cardiacus cervicalis inferior, n. cardiaci thoracici), és ingerületátvivó anyagukkal (noradrenalin) képesek serkenteni a sinus-csomó sejtjeinek ingerképzését, az AV-csomó vezetési sebességét, a munkaizomzat összehúzódási erősségét többek között. Ugyancsak hasonló hatást fejt ki a szívre a mellékvesevelő által a vérbe bocsátott adrenalin.

A szív parasympathicus beidegzését a n. vagus ágrendszere biztosítja. Az ideg ágai (r. cardiaci cervicales superiores, r. cardiaci cervicales inferiores, r. cardiaci thoracici) a szív falában elhelyezkedő másodlagos idegsejteket (ún. intramuralis vegetatív ganglion sejtek) szabályozzák. Az utóbbiakból felszabaduló ingerületátvivő anyag (acetil-kolin) csökkentik a sinus-csomó ingerképzési frekvenciáját, lassítják az AV-csomó vezetési sebességét, valamint egyes könyvek szerint csökkenteni a munkaizomzat (többek között a kamrai munkaizomzat) összehúzódási erősségét.

Nyugalomban a n. vagus folyamatos hatást fejt ki a szívre, ezért tapasztaljuk, hogy bár a sinus-csomó saját ingerképzési frekvenciája 90-100 / perc, nyugalmi pulzusunk mégis 60-100 / perc közötti (átlagosan 72 / perc).

A truncus sympathicusból és n. vagusból származó axonok által közösen kialakított idegfonat, mely a szív felszínén található, a plexus cardiacus nevet viseli.

![img-18.jpeg](img-18.jpeg)
A szív beidegzése és a szív környéki idegek.

ANATÓMIA TÚLÉLŐKÖNYV

#anatómiatúléllőkönyv

Bár nem a szív idegeihez tartozik, a szívburok (ld. lentebb) beidegzése miatt fontos megemlékezni a n. phrenicus anatómiájáról is. Az ideg a plexus cervicalis utolsó, mély ága, melyet a C3 és C4 r. anteriorok adnak (valamint rostokat kap a C5 r. anteriorból). Az ideg a m. scalenus anterior elülső felszínén száll lefelé (az a. cervicalis ascendens mellett), majd a v. jugularis internától lateralisan, a v. subclavia és az a. subclavia között lép a mellkasba. Az ideg itt a szívburok (pericardium) és mellhártya (pleura) között halad a diaphragma respiratorium felső felszínéhez, hogy beidegezze azt. Elhaladtában leadja ágait a két hártya érző beidegzésére.

## A szívciklus

A billentyűk, az ingerületvezető rendszer és a beidegzés tárgyalása után tekintsük át röviden a szív működését röviden.

A szívciklus két nagyobb fázisra osztható, a szív elernyedésére (diastole) és összehúzódására (systole). Diastole során az üregek (mind a pitvarok, mind a kamrák) elernyednek. Az atrioventricularis szájadékok (tehát a bicuspidalis és tricuspidalis billentyű) nyitva vannak, a vénákból a vér visszaáramlik a pitvarokba (jobb oldalon a v. cava inferiorból, v. cava superiorból és sinus coronariusból a jobb pitvarba, bal oldalon a v. pulmonalesből a bal pitvarba) és onnan a kamrákba.

Egy ponton a sinus-csomóból induló ingerület a pitvarok összehúzódását okozza (elkezdődik a másik fázis, a systole), mely még némi vért pumpál a kamrákba. Ezen a ponton az ingerület eléri a kamrákat a fasciculus atrioventricularis His-en keresztül, a myocardium összehúzódását okozva. Az emelkedő nyomás következtében az atrioventricularis billentyűk bezárnak, míg az artériás billentyűk (valva aortae, valva trunci pulmonalis) megnyílnak és a vér a kamrákból az artériákba áramlik (jobb oldalon a tr. pulmonalisba, bal oldalon az aortába). Az összehúzódás végén a nyomás leesik a kamrákban, az artériás billentyűk bezárnak, valamivel később az atrioventricularisak kinyitnak, és a ciklus újrakezdődik.

![img-19.jpeg](img-19.jpeg)

ANATÓMIA TÚLÉLŐKÖNYV

#anatómiatúléllőkönyv

Itt fontos megjegyezni, hogy mivel a szív saját erei (a. coronariae, v. cardiacae) a szív felszínéről hatolnak be a myocardiumba, összehúzódás (tehát systole) során a szívizomzat összenyomja ezeket az ereket, így véráramlás nem lehetséges bennük. Az a. coronariae telődése az aorta felől, és ezáltal a szívizom „táplálása” főleg az elernyedés időszakára esik (tehát diastoléra). Ez azért fontos, mert nyugalmi szívfrekvencia során (60-100/perc) a systole és diastole aránya 2:3. Magasabb frekvenciák esetén (pl. 180-200/perc) az arány akár 1:1-re is változhat, a diastole megrövidülésével, vagyis a szívizom „táplálási” fázisának csökkenésével.

A fentebb leírt ciklus nyugalmi frekvencia esetén 60-100 alkalommal játszódik le egymás után egy perc alatt.

# A szívburok

A szívburok (pericardium) az ínhüvelyekre nagyban hasonlító szerkezet. Két rétegből (pericardium parietale és pericardium viscerale) áll, melyek között a szívburok ürege (cavum pericardii) található. A pericardium parietale kétrégetű: külső lemeze a stratum fibrosum, míg belső lemeze a stratum synoviale. Utóbbi réteg hajlik át a pericardium visceráléba (tehát a szív felszínén elhelyezkedő pericardium viscerale egy réteg stratum synoviale, melyet epicardiumnak nevezünk). Az ínhüvelyekkel ellentétben azonban – ahol a két synovia réteg áthajlása egymásba egy egyszerű vonal mentén történik, a pericardium áthajlásai bonyolultak. Ez abból adódik, hogy a pericardium a szív fejlődése folyamán végig a szív külső felszínén, valamint a szív körül helyezkedett el, így annak „foltekeredése” magával húzta a pericardiumot is. Ennek eredménye a szívbe beömlő vénák és artériák körül található bonyolult áthajlási vonal.

![img-20.jpeg](img-20.jpeg)
A szívburok: oldalnézetben, a szíven áthaladó metszeten.

A vénák körüli áthajlási vonal (porta venosa), összességében fektetett T-alakú (ez az ún. Sappey-féle T), mivel a pericardium a vénák mentén nem egyesével hajlik a falról a szívre, hanem az összes véna körül együttesen. Éppezért, ha a pericardium üreget megnyitjuk és kezünket a szív csúcsa alá helyezzük, ujjaink a szív mögött foltolva megakadnak a pericardium áthajlásában (a T alsó szárában). Ez az elakadás a szívburok üregének (cavum pericardii) egyik öble, a sinus obliquus pericardii.

16

ANATÓMIA TÚLÉLŐKÖNYV

#anatómiatúléllőkönyv

Az artérik körüli pericardium áthajlás (porta arteriosa) a két, szívből kilépő artériát (aorta, truncus pulmonalis) közösen fogja közbe. A pericardium üregben ezáltal a két artéria kezdeti szakasza mögött ujjunkkal átnyúlhatunk. Ez a sinus transversus pericardii.

![img-21.jpeg](img-21.jpeg)

A pericardium szerkezete: a szívburok megnyitva, a szív eltávolitva.

A pericardium jelentősége abban áll, hogy normál körülménye között az üregben lévő néhány csepp folyadék biztosítja a szív surlódásmentes elcsúszását annak mozgásai közben. Kóros körülmények között (gyulladásokban, vagy infarktus után a szív „kilyukadása” miatt) az üregbe került folyadék (vér, vagy egyéb váladék) egy bizonyos mennyiség után gátolja a szív telődését (ez a tamponád, melynek során a folyadék összenyomja a szív jobb kamráját, mely így nem tud megtelni vérrel, amit kipumpálhatna), ezzel keringésmegingáshoz, és halálhoz vezethet.

A pericardium ugyancsak fájdalmas gyulladással járhat bizonyos esetekben (pl. egyes vírusfertőzésekben).

# A szív helyzete

A szív helyzetének, valamint mellkasi vetületének ismerete a klinikai orvostudományok szempontjából jelentős. Klasszikus belgyógyászati diagnosztika során a szív határait kopogtatjuk, szájadékaiban, a billentyűkön átáramló vér keltette rezgéseket hallgatjuk. EKG, valamint ultrahangos diagnosztika szempontjából is igen jelentős a szív elhelyezkedésének pontos ismerete.

A szív vizsgálata során legelőször annak körvonalát igyekszünk meghatározni. A klinikumban szokásos szóhasználattal élve, a szív kiterjedése jobbra nem haladja meg a sternum jobb szélét: a jobb pitvar és a jobb kamra ugyanis nagyjából a sternum mögött helyezkedik el. Lévén a rekeszizom (diaphragma respiratorium) vízszintes része nagyjából az 5. bordaköznek megfelelően helyezkedik el, jobb oldalon normál esetben a szív legalsó pontja a sternum jobb szélénél helyezkedik el, az 5. bordaközben.

17

ANATÓMIA TÚLÉLŐKÖNYV

#anatómiatúléllőkönyv

Bal oldalon a szív leglateralisabb pontja a szívcsúcs (apex cordis), mely normál esetben a 5. bordaközben, a sternum középvonalától nagyjából 9 cm-re helyezkedik el.

Úgyis megfogalmazhatjuk, hogy normális esetben a szívcsúcs bal oldali pozíciója a clavicula közepén áthaladó medioclavicularis vonalat nem haladja meg.

A szív legfelső pontjai a 2. bordaközben találhatóak, a sternum szélénél, mind jobb, mind baloldalon.

Bár klinikai gyakorlatban kevésbé fontos, anatómia vizsgán kérdésként szokott még elhangzani az anuli fibrosi pozíciója. Ez a jobb 6. borda sternalis végétől a bal 3. bordához húzót vonalnak megfelelően található (pontosabban bal 3. borda, sternum szélétől 3 cm-re).

![img-22.jpeg](img-22.jpeg)

A fentebb felsorolt pontokat (2. bordaköz, sternum jobb és baloldala, jobb 5. bordaköz a sternum mellett, bal 5. bordaköz, a sternum közepétől 9 cm) összekötve megkapjuk a szív körvonalát. A vonalon belüli területet mint relatív szívtompulatot ismerjük: ez a szív teljes kiterjedése a mellkasban.

Ugyanakkor fontos szemelőtt tartani, hogy a mellkasban oldalt elhelyezkedő tüdők részben a szív elé tolulnak a mellkasfal és a szív közé ékelődve.

![img-23.jpeg](img-23.jpeg)

A szív azon része, melyet előről nézve nem takarja egyik tüdőterület sem, tehát közvetlenül a mellkasfalhoz fekszik, az abszolút szívtompulat. Utóbbi egy nagyjából 5x5 cm-es terület a sternum bal oldalán a 3-5. bordaközökben.

A tompulatok jelentősége abban áll, hogy a relatív és abszolút szívtompulatok arányának változásából következtetni lehet a pericardiumban megjelenő folyadék mennyiségére. Mint fentebb láttuk, ha a pericardium megtelik folyadékkal, a szív pumpafunkciója elégtelenné válik, a kialakuló ún. tamponád halállal fenyeget.

18

19

# ANATÓMIA TÚLÉLŐKÖNYV

A pericardium feltelődését úgy képzeljük el, mint egy lufi vízzel való telődését: a táguló lufi széttolja a tüdőket, vagyis az abszolút szívtompulat egyre nagyobb lesz, méretében egyre közelebb kerül a relatív tompulathoz.

Bár napjainkban a tamponád kimutatása a szívtompulatok általi kopogtatással már nem minősül modern diagnosztikus megközelítésnek – helyette ultrahangos vizsgálattal ellenőrizhető adekvát módon a pericardialis folyadék mennyisége klinikai gyanú esetén –, az általános belgyógyászati vizsgálatban még sokszor elvégzésre, valamint a belgyógyászat vizsgán kérdezésre kerül.

A szív felszíni vetületének másik klinikailag fontos aspektusát az ún. hallgatózási pontok képezik.

A szívciklus során a billentyűk záródása a véroszlopban mechanikai hullámokat kelt, melyeket a test szövetei a felszínre vezetnek az emberi fül számára is hallható formában (tehát hangként). Fontos, hogy a szívbillentyűk mozgása által a véráramban keltett rezgéseket nem ott halljuk, ahol keletkeznek (tehát a billentyűk helyén), hanem ott, amerre a véráram elvezeti azokat. (általában ott, ahol az áramló vér hirtelen irányt változtat).

A szívciklus során, a kamrai összehúzódás (systole) kezdetén az atrioventricularis billentyűk felcsapódnak, ezzel megrezgetve a kamrákban található véroszlopot. A mitralis billentyű keltette rezgések a szívcsúcs helyén, tehát a bal 5. bordaközben érik el a test felszínét, a sternum közepétől nagyjából 9 cm-re, így ezt tekintjük a mitralis billentyű hallgatózási helyének. A tricuspidalis billentyű ugyancsak a kamrai összehúzódás kezdetén történő záródását a véráram a jobb 5. bordaközbe vezeti, ahol közvetlenül a sternum mellett, esetleg a processus xyphoideus felett hallgatható (előbbi a hivatalos hallgatózási pont).

![img-24.jpeg](img-24.jpeg)
A szívtompulatok: a szív valós mérete, valamint közvetlenül mellkas falhoz fekvő része.

![img-25.jpeg](img-25.jpeg)
A szívbillentyűk hallgatózási pontjai a mellkasfalon.

Az artériás billentyűk (valva aortae, valva trunci pulmonalis) záródása a kamrai összehúzódás végeztével, az elernyedés (diastole) kezdetén történik. Mindkét billentyű záródásának hangját a véráram tovább sodorja az artériákban (aorta, truncus pulmonalis), mely azok irányváltoztatásánál lép a test felszínére. Ezáltal a valva aortae keltette hangot a jobb 2. bordaközben, míg a valva trunci pulmonalis keltette szívhangot a bal 2. bordaközben hallgathatjuk közvetlenül a sternum mellett a kamrai elernyedés kezdetén.

A bal 3. bordaközben a sternum mellett találjuk az ún. Erb-pontot, ahol a második szívhang (S2), vagyis az artériás billentyűk záródása hallgatható. Az atrioventricularis billentyűk záródását mint 1. szívhang (S1) szokás említeni.

ANATÓMIA TÚLÉLŐKÖNYV

Ugyancsak szükséges a szív pozíciójának ismerete a mellkasi EKG elvezetések helyes felhelyezéséhez.

## A mellkasi EKG elvezetések helyes pozíciója

- V1: 4. bordaköz, a sternum jobb oldalán
- V2: 4. bordaköz, a sternum bal oldalán
- V4: 5. bordaköz a medioclavicularis vonalban.
- V3: félúton a V2 és V4 elvezetések között
- V5: 5. bordaköz az elülső hónaljvonalban (plica axillaris anterior)
- V6: 5. bordaköz a középső hónaljvonalban

Utóbbit nem szokás kérdezni az anatómia tárgy keretében, ugyanakkor az első tanév végét követő ápolástan nyári gyakorlaton igencsak hasznos tudásnak fog bizonyulni.

## A szív a mellkasban

![img-0.jpeg](img-0.jpeg)
A mellkasi EKG-elektródák helyes pozíciói.
A V6 elvezetés a középső hónaljvonalba kerül, az 5. bordaközben.

A légzőrendszer (ld. előző. fejezet) és a keringési rendszer anatómiájának megtárgyalása után tekintsük át a mellkas üregét, mint egységes térséget.

Ahogy a törzs és a nyak anatómiája c. fejezetben láttuk, a csontos mellkas felső bemenete az apertura thoracis superior, míg kimenete az apertura thoracis inferior. Ugyanakkor azt is láttuk, hogy az ún. „zsigeri mellkas” ettől valamelyest eltér: a diaphragma respiratorium magasabban helyezkedik el, mint az apertura thoracis inferior, míg a tüdőcsúcsok (apex pulmonis) az apertura thoracis superior meghaladva a scalenus-sátor alatt helyezkednek el a nyakon.

Klinikai gyakorlatban a zsigeri mellkas belső terét három felé szokás osztani. A két oldalsó térséget a pleura-borítással rendelkező tüdők foglalják el, míg a pleura mediastinalisok közötti, középvonali terület a mediastinum. Utóbbit – a magyar gyakorlat szerint – a mellkasba belépő, és ott kettéoszló trachea felosztja egy hátulsó (mediastinum posterius) és egy elülső (mediastinum anterius) részre.

A mediastinum posteriusban találjuk a gerincoszlop előtt leszálló, majd attól kissé jobbra elhelyezkedő nyelőcsövet (oesophagus), valamint a gerincoszloptól kezdetben kissé balra, majd előtte haladó aorta descendenset (aorta thoracicát). Ugyancsak itt találjuk a mellkasfal hátulsó részének vénás elvezetését végző ereket (bal oldalon a v. hemi-azygost és v. hemi-azygos accessoriust, jobb oldalon a v. azygost). A légző (trachea) oszlásától (bifurcatio tracheae) lefelé ugyancsak a mediastinum posteriusban haladnak a n. vagusok a nyelőcső két oldalán. A gerincoszlop két oldalán elhelyezkedő truncus sympathicus is a mediastinum posterius képlete. A térség közvetlen folytatása a nyaknál megismert spatium retropharyngeumnak, illetve a DANGER-térnek! Itt fontos megjegyezni, hogy az oesophagus egy ponton a pericardium mögött halad el úgy, hogy kapcsolatba kerül a bal pitvar hátulsó falával. Ezen kapcsolata a bal pitvar bizonyos esetekben végzett, ún. transoesophagealis ultrahangos vizsgálata során jelentős.

A mediastinum anterius tovább osztható a szív elhelyezkedése alapján: a pericardiumba burkolt szív alkotja a mediastinum cardiacumot, míg a fölötte lévő terület (mediastinum supracardiacum) tartalmazza a thymust és a mellkas nagy ereit. A trachea – mint a mediastinum „osztó” képlete is a mediastinum anterius része.

20

ANATÓMIA TÚLÉLŐKÖNYV

#anatómiatúléllőkönyv

A mediastinum cardiacumot teljes egészében kitölti a szív. Lévén a keringési rendszer központja a pericardium zsákban foglal helyet, közvetlen módon semmivel sem érintkezik. Ugyanakkor közvetett módon számtalan másik szervvel kerül érintkezésbe. Három képlet – a n. phrenicus, a. pericardiacophrenica, v. pericardiacophrenica – a mediastinum anteriusban haladva a pleura mediastinalis és a pericardium parietale között húzódik a diaphragma respiratorium felső felszínehez. A n. phrenicus a v. jugularis interna és a. carotis communis alkotta carotis hüvelytől lateralisan lép a mellkasba a v. subclavia mögött, de az a. subclavia előtt. Innen a mediastinum supracardiacumban halad, ahol csatlakozik hozzá az a. thoracica internából leválló a. phericardiacophrenica, valamint a v. brachiocephalicákba ömlő v. pericardiacophrenica.

A szív a pericardiumon keresztül ugyancsak érintkezik a mellkas belső felszínén, a sternum két oldalán húzódó a. thoracica internával és v. thoracica internával.

![img-1.jpeg](img-1.jpeg)

A szív helyzete a mellkasban: a mellkas elülső fala és a pleura costalis eltávolítva.

A mediastinum supracardiacumban legelöl a thymust találjuk, melynek alsó része érintkezésbe kerül a pericardiummal is. A thymust eltávolítva mögötte láthatóvá válik a v. cava superior, valamint a két v. brachiocephalica, melyekből létrejön.

A v. braciocephalicák mögött helyezkedik el medialisabban a n. vagus, valamint lateralisabban a n. phrenicus, mindkét oldalon (tehát a mediastinum supracardiacum területén a n. vagus még elől van, míg a bronchus principalisok mögé lépve lentebb a mediastinum posteriusba kerül).

Még hátrébb lépve találjuk a nagy artériák rétegét: az arcus aortaet, mely ugyancsak a bronchus principalis sinistert megkerülve a mediastinum supracardiacumból a mediastinum posteriusba kanyarodik, valamint az arcusból felfelé eredő nagy ágakat (balról jobbra tr. brachiocephalicus, a. carotis communis sinistra, a. subclavia sinistra), illetve az arcus homorulatában található tr. pulmonalis oszlását (a. pulmonalisok). A bal oldali a. pulmonalis rövid úton belép a bal tüdőbe, míg a jobb a. pulmonalis az aorta ascendens és a v. cava superior mögött húzódik a jobb oldalihoz. A n. vagusból leváló n. laryngeus recurrens a bal oldalon a ligamantum arteriosum Botallit megkerülve hajlik hátra, a mediastinum posterius területére, ahol a trachea és az oesophagus közötti barázdában (sulcus oesophagotrachealis) halad a gégéhez, míg jobb oldalon az a. subclavia dextra megkerülésével éri el ugyan ezt.

21

ANATÓMIA TÚLÉLŐKÖNYV

#anatómiatúléllőkönyv

![img-2.jpeg](img-2.jpeg)

![img-3.jpeg](img-3.jpeg)
A mellkas egésze, balról rátekintve: a bal tűdő teljesen,
a bal parietalis pleura mediastinalis és costalis lemeze részben eltávolítva.

ANATÓMIA TÚLÉLŐKÖNYV

#anatómiatúléllőkönyv

Az utolsó dolog, melyet a szívvel kapcsolatos fejezetben tárgyalnunk kell, és valamelyest a mellkas egészéhez is kapcsolható, a szív ún. röngten árnyéka. Habár napjainkban ennek diagnosztikus értéke rettentően kicsi, az elmúlt évszázadban részben a szív megnagyobbodásával járó kórképek diagnosztikájára/megelőzésére használták. Napjainkban erre – csakúgy, mint a tamponád megállapítására – a mellkasi ultrahang szolgál.

A hátulról érkező röntgenfotonok a mellkason való áthaladásuk során elnyelődnek a test különböző szöveteiben, így a mellkas előtt elhelyezkedő detektorba ezeken a helyeken kevesebb röntgenfoton csapódik, ezáltal a felvétel itt világosabb lesz – ezért látjuk világosnak a szív „árnyékát”, és a bordákat például, míg a levegővel telt tüdő sötétebben ábrázolódik (ugyanis ezen áthaladnak a röntgenfotonok és a detektorba csapódnak).

A szív jobb árnyéka alul egybeolvad a rekeszizom elnyelési képével. Ebből jobbra felfelé a szív peremét a jobbkamra margo acutusa képezi, míg e fölött az atrium dextrum jobb oldalát, végül a v. cava superior terminalis szakaszát látjuk. Innen a szívárnyék felső pontját az arcus aortae alkotja. Jobb oldalon az arcus aortae alatt található a. pulmonalis sinister, valamint a bal kamra margo obtususa.

![img-4.jpeg](img-4.jpeg)

A szívárnyék tárgyalásával befejeztük a szív, és a mellkasi szervek tárgyalását. A nyelőcső pontos elhelyezkedését a mediastinum posteriusban Az emésztőrendszer anatómiája c. fejezetben vesszük szemügyre.

DR. BARTHA ÁRPÁD LÁSZLÓ

# 1b. fejezet

# Az alsó végtag anatómiája

![img-5.jpeg](img-5.jpeg)
#anatómiatúléllőkönyv

Cito pede labitur aetes¹

1. Cito pede labitur aetes: Gyors lábon rohan az idő (latin).

ANATÓMIA TÚLÉLŐKÖNYV

#anatómiatúléllőkönyv

# Tartalomjegyzék

Előszó ... 3
Az alsó végtagról általánosságban ... 4
Az alsó végtag csontjai ... 5
A keresztcsont ... 5
A medencecsont és a medence egésze ... 6
A combcsont ... 11
A térdkalács ... 13
A sípcsont ... 13
A szárkapocscsont ... 15
A lábtő csontjai ... 17
Az ugrócsont ... 17
A sajkacsont ... 18
Az ékcsontok ... 18
A sarokcsont ... 19
A köbcsont ... 19
A lábközépcsontok ... 19
Az ujjak csontjai ... 20
A láb szerkezete ... 20
Az alsó végtag ízületei ... 22
A medence ízületei és a medence saját szalagjai ... 22
A térdízület ... 25
A tibia és a fibula összeköttetései ... 29
Az ugróízületek ... 29
A lábtő-lábközép ízületek ... 33
A lábközép-ujjperc ízületek ... 34
Az ujjpercek ízületei ... 34
A láb szalagjai ... 35
Az alsó végtag izmai és mozgásai ... 37
A belső csípőizmok ... 37
A külső csípőizmok ... 38
A comb medialis izomkompartmentje ... 41
A comb elülső izomkompartmentje ... 42
A comb hátulsó izomkompartmentje ... 44
A comb és a far régió izomzatának áttekintése, a comb rekeszei ... 45
A lábszár hátulsó felszínének izmai ... 48
A lábszár elülső felszínének izmai ... 50
A lábszár oldalsó felszínének izmai ... 51
A lábszár izomzatának áttekintése, a lábszár rekeszei ... 51
A lábhát izmai ... 55

ANATÓMIA TÚLÉLŐKÖNYV
#anatómiatúléllőkönyv

A talp izmai, a talp réteges szerkezete ...55
Összefoglaló táblázatok: ízületek mozgásai, rájuk ható izmok ...60

Az alsó végtag erei ...62
A comb artériás rendszere ...62
A lábszár artériás rendszere ...64
A lábhát artériái ...65
A talp artériái ...65
Az alsó végtag mély- és felületes vénái ...66
Az alsó végtag nyirokelvezetése ...69

Az alsó végtag idegei ...71
Az ágyéki fonat ...71
A n. genitofemoralis ...72
A n. cutaneus femoris lateralis ...72
A n. femoralis ...72
A n. obturatorius ...72
A keresztcsonti fonat ...73
A n. ischiadicus ...74
A lábszár és a láb idegei ...74
Az alsó végtag bőrbeidegzése ...78

Az alsó végtag régiói ...80
A far régió ...80
A combháromszög ...81
A combcsatorna ...82
Az adductor csatorna ...83
A térdalji árok ...83
A járás mechanizmusa ...85

ANATOMIA TULELOKONYV

#anatomiatulelokonyv

# Előszó

Az Anatomia Túlélőkonyvek azért születtek, hogy az anatomia tanulása könnyebb és gyorsabb legyen. A jegyzetek célja az, hogy mindazon területekről megfelelő mennyiségű magyarázatot adjon, melyek előfordulhatnak a demonstráción, vizsgán, vagy későbbi, orvosi munkád során. Az elkészítéséhez számtalan forrást, egyéb tankönyvet és publikációt felhasználtam, így próbálva minél inkább lefedni a témákat, és teljeskörű tudást, magyarázatot adni az egyes jelenségekről.

A Túlélőkonyveket negyedéves egyetemistaként kezdtem el szerkeszteni. Kezdetben egyszerű jegyzet volt, tankönyvekből összeszedett információkkal, képekkel. Az évek során kezdett kiforrni egy egységes, jól tanulható jegyzet, mely saját illusztrációkat, összefoglaló táblázatokat, magyarázatokat tartalmaz.

A jegyzetek megírása hosszadalmas folyamat, melyre általában este, a kórházban töltött munkaórák után kerül sor. Megírásuk hosszadalmas folyamat, valamint a honlap fenntartása is költségeket jelent. Ezért kérlek, ha megteheted, a jegyzeteket eredeti forrásból, a https://anatjegyzet.hu/ oldalon vásárold meg, így támogatva azt, hogy a Túlélőkonyvek lefedte témakörök tovább bővülhessenek, illetve azok még sokak számára elérhetőek legyenek.

Amennyiben úgy érzed, hogy nincs lehetőséged megvenni a jegyzeteket, de a sikeres vizsgához szükséged lenne rájuk, kérlek, írj egy üzenetet a „Kapcsolat” fülön keresztül, és megtaláljuk a megoldást!

A jegyzetben esetlegesen előfordulhatnak elírások. Ezért előre is elnézésedet kérem, és arra kérlek, ha ilyenre bukkansz, írd meg a weboldalon található „Kapcsolat” fülön keresztül, hogy mihamarabb javításra kerülhessen!

Fontos: a Túlélőkönyv nem helyettesíti a hivatalos egyetemi jegyzeteket és tankönyveket. Pusztán a tananyag jobb, könnyebb megértésének céljából jött létre.

![img-6.jpeg](img-6.jpeg)

ANATÓMIA TÚLÉLŐKÖNYV

#anatómiatúléllőkönyv

# Az alsó végtagról általánosságban

Az alsó végtag (extremitas inferior) mozgásában kevésbé szabad, mint a felső végtag. Fejlődését a törzs alátámasztásának, és ezzel a test stabilitásának biztosítása, valamint a mozgáshoz szükséges szabadság kényes egyensúlya határozza meg. A törzshöz a medenceövön keresztül kapcsolódik. Három nagy részre, a csípő és a térd közötti combra (femur), a térd és a boka közötti lábszárra (crus), valamint a bokától distalisan elhelyezkedő lábra (pes) osztható.

Anatómiai alaphelyzetben – vagyis álló helyzetben – az alsó végtagok egymás mellett helyezkednek el a törzs folytatásaként, előre tekintő lábakkal. Felszíneit eszerint nevezzük anteriornak és posteriornak, a láb esetében talpinak (plantaris) és lábhátinak (dorsalis). Megkülönböztetjük lateralis és medialis oldalát, melyeket a lábszár esetében gyakran nevezünk fibularisnak (lateralis) és tibialisnak (medialis) – a lábszárcsontok helyzete alapján.

A fejezetben sorra vesszük az alsó végtag csontjait, ízületeit és szalagjait, az egyes ízületekre ható izmokat, és azok hatását. Ezután átnézzük a végtaghoz tartozó ér és ideghálózatot. A fejezetet az alsó végtag speciális régióinak tárgyalásával zárjuk.

ANATÓMIA TÚLÉLŐKÖNYV

#anatomiatúlelőkönyv

# Az alsó végtag csontjai

Az alsó végtag (extremitas inferior) a függesztőövön (cingulum extremitatis inferioris) keresztül kapcsolódik a törzshöz. Az alsó végtag függesztőövét a medencecsontok (os coxae) és a keresztcsont (sacrum) alkotják. A függesztőöv utóbbin keresztül kapcsolódik a gerincoszlophoz (columna spinalis), és ezzel a törzshöz.

# A keresztcsont

A keresztcsont öt sacralis csigolyából összeforrott szerkezet, mely a medencegyűrű „zárókövekként" ékelődik be a két ala ossis ilii közé. Felső része a basis ossis sacri, mely az elülső, medencei felszín (facies pelvina) irányába kiemelkedik, mint promontorium. Ugyancsak az elülső felszínen látszódnak a hajdani csigolyák összeforrásának nyomai (lineae transversae), és a közöttük lévő foramen intervertebralékból létrejövő foramina sacralia anteriora.

Ahogy már a felső végtagnál is láttuk, az anatómia demonstrációk és vizsgák során előszeretettel kérdezik, a csontok kapcsán, hogy hogyan állapítjuk meg egy csontról, melyik oldali. Erre józan paraszti ésszel a válasz az, hogy amelyik oldalon van a páciensben (ritkán lesz a páciensen kívül). Ha röntgenfelvételt látunk a csontról, önmagában igen nehéz megmondani, mivel a felvételt mindkét oldaláról szemügyre tudjuk venni, egyik oldalról nézve egyik, másik oldalról nézve másik csontnak tűnik. Épp ezért, röntgenfelvétel készítésénél a felvételen „R", vagy „L" betűvel mindig jelölésre kerül az oldaliság.

Anatómia vizsgán nem érik be ezekkel a magyarázatokkal (még akkor sem, ha a klinikumban teljesen elégésések). A csontok oldaliságát egyes képleteikról is meg lehet állapítani. Jellegzetes képlet, ami ELŐL van, vagy HÁTUL, az ALSÓ, vagy FELSŐ felszínen, PROXIMALISAN, vagy DISTALISAN. Ezeket megtalálva a csonton megállapíthatjuk, melyik oldalról van szó. Ez a tudós az igazságügyi orvosszakértőn kívül minden gyakorló orvos számára haszontalan, mivel nem igen látunk csontot páciensen kívül – szerencsére. Mindezek ellenére, az első demonstráció miatt kérlek titeket, fektessetek hangsúlyt a csontok pozicionálásának megtanulására.

Minden csont tárgyalásának végén egy egyszerű táblázatban megadok pár képletet felsorolva, amelyekről az egyes irányokat könnyen megjegyezhetjük (irányunként 1 is elég!).

![img-7.jpeg](img-7.jpeg)

ANATÓMIA TÚLÉLŐKÖNYV

#anatómiatúléllőkönyv

Oldalsó, processus transversusokból létrejövő része a pars lateralis, vagy ala ossis sacri. Ennek oldalra tekintő felszínén egy ízfelszínt (facies auricularis), valamint egy érdesebb területet (tuberositas ossis sacri) találunk, melyek az ala ossis iliivel közösen létrehozott ízület alkotásában vesznek részt.

A hátulsó felszín (facies dorsalis) tetejéből emelkedik ki az utolsó lumbalis csigolyával ízületet képző processus articularis superior. Az eredeti sacralis csigolyák nyúlványai összeforva három kiemelkedést alakítottak ki a hátulsó felszínen. A crista sacralis mediana a processus spinosusok, a crista sacralis medialis a processus articularisok, míg a crista sacralis lateralis a processus transversusok származéka. A foramen intervertebralék hátra tekintő kijárata a foramina sacralia posteriora.

A csigolyaívek közrefogta foramen vertebralékból a sacrum belsejében kialakul a canalis ossis sacri, mely a hátulsó felszínen egy kissé felfelé ívelt bevágással (hiatus sacrale) ér véget a sacrum alsó végénél. Utóbbit oldalról a cornua sacralia határolja. A sacrum alsó csúcsa az apex ossis sacri.

A keresztcsont (os coccygeum) 4-6 csökevényes csigolyából alakul ki. A legfelső tetejéből apró ízületi kiemelkedés (cornu coccygeum) emelkedik ki a sacrum cornua sacraliajával való ízesülésre. Az os coccygeum distalisabb részei összeforrott, csökevényes csont kockák.

![img-8.jpeg](img-8.jpeg)
A keresztcsont anatómiája, oldalnézetben.

# A medencecsont és a medence egésze

A medencecsont (os coxae) páros, a sacrum két oldalán elhelyezkedő képződmény, mely önmagában függőlegesen álló, kissé megtekert 8-as számhoz hasonlítható. A 8-as szám két hurka egymástól különböző síkokban helyezkedik el: a felső hurok – amely valójában nem is lyukas – közel frontalis síkban található, míg az alsó, valóban lyukas hurok ehhez csatlakozik alulról, a sagittalis síkban.

![img-9.jpeg](img-9.jpeg)
A jobb csípőcsont részei medialról (balra) és dorso-lateralról (jobbra) rátekintve.

ANATÓMIA TÚLÉLŐKÖNYV

#anatómiatúléllőkönyv

A medencecsont valójában három csont synostosisaként jön létre. A 8-as felső, frontalis állású részét szinte kizárólagosan a csípőcsont (os ilium) alkotja, míg a 8-as alsó, sagittalis állású részének felső darabja a szeméremcsont (os pubis), az alsó pedig az ülőcsont (os ischii). A három csont találkozási pontja a medencecsont teste (corpus), melyet a három csont teste hoz létre (corpus ossis ilii, corpus ossis pubis, corpus ossis ischii). Ennek lateralis oldalán helyezkedik el a csípőízület (articulatio coxae, ld. később) vápájául szolgáló acetabulum.

Az os ilium legnagyobb része a nyolcas felső hurkát adó szárny (ala ossis ilii), melynek felső pereme a csípőtaraj (crista iliaca) a ferde hasizmok három rétegének eredéséül szolgál (ennek megfelelően három érdesség fut végig rajta, úgymint labium internum, linea intermedia és labium externum). Az ala ossis ilii belső felszíne kivájt (fossa iliaca), a csípőízom (m. iliacus, ld. később) eredésének helye.

A csípőtaraj elülső végpontja az élő egyénben is tapintható felső csípőtövis (spina iliaca anterior superior, SIAS). Ettől lentebb, egy kisebb bevágás után egy kisebb kiemelkedést is láthatunk (spina iliaca anterior inferior). Az elülsőhöz hasonlóan a csípőtaraj hátulsó végpontján is kissé kiemelkedik a csont (spina iliaca posterior superior), valamint ez alatt ugyancsak megtalálható a felső tövis alsó párja (spina iliaca posterior inferior).

Az os ilium belső-medialis oldalán egy fül-alakú (fölfelé tekintő C alakú), sima felszínű területet találunk: ez a facies auricularis, melyet élőben porc borít, és amely az articulatio sacroiliaca kialakításában vesz részt. Az ettől hátrafelé található érdes terület (tuberositas iliaca) a sacrumot és az ileumot összekötő erős szalagrendszer (ligamenta sacroiliaca) tapadási helye.

A csípőlapát dorsalis felszíne unalmas, mindössze három, vonalszerű kiemelkedést tartalmaz (linea glutea superior, linea glutea anterior, linea glutea inferior), melyek a farizmok eredéséül szolgálnak.

![img-10.jpeg](img-10.jpeg)

Az os ileum teste (corpus ossis ilii) az acetabulum felső egyharmadát adja, míg a medencecsont belső-elülső felszínén az os pubisszal közösen alakítja ki az emintentia iliopubicát.

A medencecsont testétől medialra és előre-lefelé húzódik a szeméremcsont felső szára (ramus superior ossis pubis), melynek felső felszínén egy izom eredése okozta érdességet (pecten ossis pubis) látunk, míg alsó felszínén (eredéséhez közel) egy vályulat található (sulcus obturatorius).

ANATÓMIA TÚLÉLŐKÖNYV

#anatómiatúléllőkönyv

A felső szár medialis végén egy dudor (tubereculum pubicum) és egy csontléc (crista pubica) helyezkedik el, majd a felső szár egy medialra tekintő, élőben rostosporccal borított felszínben ér véget (facies symphysialis), mely – mint látni fogjuk – kialakítja a kétoldali os pubisok közötti symphysis pubicát. Innen a szeméremcsont lefelé a ramus inferior ossis pubisban folytatódik, lateralra és hátrafelé.

A medencecsont testének hátulsó-alsó egyharmadát az ülőcsont teste (corpus ossis ischii) adja, melytől lefelé és előrefelé húzódik a csont szára (ramus ossis ischii). Utóbbi a szeméremcsont alsó szárával (ramus inferior ossis pubis) egyesülve adja foramen obturatum alsó keretét (a felső a ramus superior ossis pubis, valamint az os coxae teste).

A ramus ossis ischii hátra és lefelé tekintő megvastagodása az ülőgumó (tuber ischiadicum) fontos izomeredési hely. A tuber ischiadicum felett a szár hátulsó felszínén egy kiemelkedés látható (spina ischiadica), melytől felfelé és lefelé is 1-1 bevágást találunk. A felső, nagyobb bevágás a spina ischiadica és spina iliaca posterior inferior közötti incisura ischiadica major, míg az alsó, kisebb bevágás a spina ischiadica és a tuber ischiadicum közötti incisura ischiadica minor. Mindkét bevágást szalagok segítségével fogjuk nyílásokká (foramen) alakítani (ld. később, az ízületek tárgyalásánál).

|  Az os coxae oldalisan magállapítása  |   |   |
| --- | --- | --- |
|  Pozíció | Képlet | Megjegyzés  |
|  Proximalis vég | • crista iliaca | -  |
|  Distalis vég | • tuber ischiadicum | -  |
|  Medialis felszín | • fossa iliaca
• facies symphysialis | -  |
|  Lateralis felszín | • acetabulum | -  |

![img-11.jpeg](img-11.jpeg)
A medencegyűrű egészében: balra elől, jobbra hátulnézetben.

![img-12.jpeg](img-12.jpeg)

A két medencecsont a hátul közéjük zárókő szerűen ékelődő sacrummal kialakítja a medence (pelvis) gyűrű alakú csontszerkezetét, melynek „üregét” két részre oszthatjuk. A két csípőlapát közötti térség (melyet egyes könyvek pelvis majornak neveznek) valójában a hasüreg alsó része. A valódi medence (egyes könyvekben kismedence, pelvis minor) felső határa a linea terminalis síkja, mely hátul sacrum promontoriumának tetejéről húzódik előre a linea arcuata és pecten ossis pubison át a symphysis pubica felső felszínéhez (tehát egy előrefelé enyhén lejtős síkról beszélünk). Ez a tulajdonképpeni medence bemenet (apertura pelvis superior).

A medence üregét (cavitas pelvis) kályhacső könyökhöz szokás hasonlítani: elülső homorulatát a symphysist megkerülve alakítja ki, hátulsó domborulatát a sacrum határolja. Felsőbb, tágasabb része az amplitudo pelvis, alsóbb, elkeskenyedő területe az angustia pelvis.

ANATÓMIA TÚLÉLŐKÖNYV

#anatómiatúlelőkönyv

A medence kimenete (apertura pelvis inferior) egy közel rombusz alakú terület, melyet elől a ramus inferior ossis pubisok és ramus ossis ischiik, míg hátulról két később tárgyalt szalag, a ligamentum sacrotuberalék határolnak. A rombusz elülső szöglete a symphysis pubicára mutat, hátulsót az os coccygeum csúcsa adja.

Orvosgyakorlati szempontból (a szülés során a magzat fejforgásainak megértéséhez) fontosak a medence egyes átmérői. Ezek közül általában három kitüntetett átmérőről (egyenes, vagy sagittalis, haránt és ferde) beszélünk, a medence három szintjében (bemenet, üreg és kimenet).

![img-13.jpeg](img-13.jpeg)
A medence bemenete (balra) és kimenete (jobbra).

![img-14.jpeg](img-14.jpeg)

A bemenet síkjában a helyzet bonyolult, mivel az egyenes (sagittalis) átmérők közül többet is megkülönböztetünk. Az anatómiában használt definíció szerint a bemenet egyenes átmérője a promontorium tetejének közepét köti a symphysis pubica felső széléhez: ez a conjugata vera anatomica. A szülészetben ettől kissé eltérően definiálják a bemenet egyenes átmérőjét (conjugata vera obstetrica): a promontorium tetejének közepétől húzódik a symphysis közepéig. Utóbbi kissé rövidebb, mint az anatómiai egyenes átmérő.

A bemenet síkjában a leghosszabb a haránt átmérő (diameter transversa), melynek jelentősége abban áll, hogy a szülés során a magzat fejének leghosszabb átmérője (mely a koponya sagittalis átmérője) mindig az anyai medence leghosszabb átmérőjébe igyekszik beleilleszkedni. Ennek következtében, amikor a magzat feje fentről lefelé áthalad a medence bemenet síkján, oldalra felé tekint. A bemenet ferde átmérője (diameter obliqua) kevésbé jelentős.

A bemenet és a kimenet között elhelyezkedő medence üreg (cavitas pelvis) két kisebb területre osztható, melyből a felső tágasabb (medenceöből, amplitudo pelvis), az alsó rész szűkebb (angustia pelvis). Definíció szerint előbbi a 2-3. sacralis csigolya és a symphysis közötti terül, melynek egyenes átmérője 12 cm, míg a ferde átmérő 13 cm körüli (a magzat feje itt ferde irányban fog elhelyezkedni, tehát a bemenethez képest elfordul, amikor áthalad a medence üregén).

|  A medence átmérők  |   |   |   |
| --- | --- | --- | --- |
|  Átmérő helyzete | Melyik átmérő? | Átmérő neve | Átmérő hossza  |
|  Apertura pelvis superior | sagittalis | conjugata vera anatomica / obstetrica | 12,5 cm / 11 cm  |
|   |  haránt | diameter transversa | 13,5 cm  |
|   |  ferde | diameter obliqua | 12 cm  |
|  Cavitas pelvis (amplitudo) | sagittalis | - | 12 cm  |
|   |  haránt | - | 12 cm  |
|   |  ferde | - | 13 cm  |
|  Apertura pelvis inferior | sagittalis | - | 11-12 cm (egyes könyvekben 9,5 cm)  |
|   |  haránt | - | 11 cm  |
|   |  ferde | - | -  |

10

![img-15.jpeg](img-15.jpeg)
Az apertura pelvis superior átmérői.

Normál esetben az anyai medence kimenet egyenes átmérője 9,5 cm körüli, ugyanakkor a várandósság alatti hormonhatások (ösztrogén, és főleg a progeszteron) hatására fellazult kötőszövetes összeköttetések következtében a coccyx szülés során történő hátra billenésével eléri a 11-12 cm hosszúságot.

A kimenet haránt átmérője 11 cm körüli, míg lévén a ferde átmérők határoló képletei főleg tágulékony lágyrészek, nem szoktunk megemlékezni róluk.

Itt fontos megjegyezni, hogy historikusan a medence külső átmérőit is vizsgálták (egy körzöhöz hasonlító eszközzel), és ebből próbálták megmondani, hogy a születendő gyermek vajon képes lesz-e áthaladni a medencéből (és a benne lévő lágyrészekből) létrejövő szülőcsatornán, vagy szükségessé válhat-e a császármetszés. Ugyanakkor a különböző kutatások kimutatták, hogy a külső és belső medenceátmérők között semmiféle korreláció nem található, tehát a külső medenceátmérőkből nem lehet megmondani, milyenek a medence belső viszonyai.

![img-16.jpeg](img-16.jpeg)
A medence kimenet sagittalis átmérője.

# #anatómiatúléllőkönyv

Az angustia pelvis területén a medence ürege összeszűkül, a terület legrövidebb (és egyben legfontosabb) átmérője a haránt átmérő, mely mindössze 10,5 cm hosszúságú. A terület többi átmérőjéről nem szoktunk említést tenni.

A medence kimenet (apertura pelvis inferior) területén ugyancsak három átmérőről szokás megemlékezni, melyek közül a leghosszabb a sagittalis (egyenes) átmérő, ami azt is jelenti egyben, hogy a medenceüregen történő áthaladás közben a születendő gyermek feje (majd természetesen a teste is) további 45 fokot rotál, és koponyájának leghosszabb átmérője az anyai medence kimenet leghosszabb átmérőjébe illeszkedik.

![img-17.jpeg](img-17.jpeg)
a medence bemenet sagittalis átmérője
az amplitudo pelvis sagittalis átmérője
az angustia pelvis sagittalis átmérője
a medence kimenet sagittalis átmérője

A medence sagittalis átmérői a medence középvonali metszetén.

Ugyancsak fontos megjegyezni, hogy az anatómiában tárgyalt belső medenceátmérők csupán a csontos medencére vonatkoznak. A medence valódi belső térsége, és maga a szülőcsatorna is ennél szűkebb, a medence csontos falán belül található lágyrészek miatt.

11

# ANATÓMIA TÚLÉLŐKÖNYV

A medence kapcsán fontos megemlíteni az egyes biológiai nemekre jellemző eltéréseket. Bár a biológiában szinte semmi sem osztható fel bináris kategóriákra – a jelenségek sokkal inkább egy folyamatos spektrum mentén helyezkednek el –, a legtöbb esetben felfedezhetők „halmozódások” a skála jellegzetes pontjain.

A medence alakja alapján általánosságban elmondható, hogy a férfi és női nemben találunk néhány jellegzetes különbséget. Ezt azt is jelenti, hogy a medence jellegzetes formája alapján általában (de korántsem mindig!) megállapítható a személy biológiai nemé (igazságügyben lehet jelentőségű).

Nőben a csípőlapátok valamivel távolabb állnak egymástól, mint férfiban, ezáltal az anatómusokat a női medence kártyaszívre emlékeztette.

![img-18.jpeg](img-18.jpeg)

Férfi nemben a *sacrum promontorium* jobban beemelkedik a medence üregébe, mint nőben, ennek köszönhető, hogy a férfi medenceüreg (*cavitas pelvis*) általában szűkebb, mint a női.

Ugyancsak jelentős különbség a *ramus inferior ossis pubisok* egymáshoz viszonyított helyzete, és ezáltal a két medencecsont találkozása (*symphysis pubica*, ld. lentebb) alatti terület: ez nőben az *arcus pubicus* (a *ramus inferiorok* alkotta szög általában &gt;90°), míg férfiban az *angulus pubicus* (a *ramus inferiorok* alkotta szög hegyesszög, általában 75° körüli). Ez is a két nem *cavitas pelvis*nek tágasságát befolyásolja.

![img-19.jpeg](img-19.jpeg)
A combcsont elől (balra) és hátulnézetben (jobbra).

A medencegyűrű statikailag fontos jellemzőit ld. lentebb, a medence szalagjainál és a csípőízület tárgyalásánál.

## A combcsont

A combcsont (*femur*) testünk legnagyobb csöves csontja, melynek proximalis végdarabját a medial felé tekintő, ízületi porccal borított fej (*caput femoris*), valamint az ettől lateralra elhelyezkedő, és a középdarabhoz csatlakozó nyak (*collum femoris*) alkotja. Utóbbi a középdarab felső végéhez csatlakozik medialról, azzal normál esetben mintegy 125°-os szöget bezárva.

Mint látni fogjuk, a középdarab (*diaphysis*, vagy *corpus femoris*) nem függőleges állású, hanem fentről lefelé medialról lateral felé húzódik (azaz a teteje kissé befelé megdöntött). Ennek következtében a distalis végdarab két ízületi nyúlványa (*condylus medialis*, *condylus lateralis*) egy magasságban ér véget (egyébként a két *condylus* közül a medialis valamivel nagyobb).

A proximalis végdarab, valamint a középdarab proximalis vége képletekben igen gazdag terület, melyeket a környéken eredő- és tapadó izmok hoznak létre.

ANATÓMIA TÚLÉLŐKÖNYV

#anatómiatúlelőkönyv

A combcsont feje egészében ízületi porccal (cartilago articularis) borított gömbfelszín, melynek medialis-fölső végén egy bemélyedés (fovea capitis femoris) található az acetabulumtól ide húzódó szalag tapadása számára (ld. lentebb, a csípőízületnél).

![img-20.jpeg](img-20.jpeg)
A combcsont proximalis vége és középdarabjának proximalis része, elől (balra) és hátulnézetben (jobbra).

A középdarab proximalis végének lateralis oldalán – ott, ahol a nyak csatlakozik hozzá – egy, a karcson nagy dudorára emlékeztető képletet, a nagytomport (trochanter major) találjuk. Ugyancsak itt, a nyak és a nagydudor találkozásánál egy mélyedés (fossa trochanterica) látható.

A nyak és a test találkozásának homorulatában a hátulsó felszínen egy apróbb dudor, a kistompor (trochanter minor) emelkedik ki. Mind a csont elülső, mind hátulsó felszínén egy-egy érdesség húzódik ferdén a két dudor között: az elülső a linea intertrochanterica, míg a hátulsó a crista intertrochanterica.

A középdarab elülső felszíne mondhatni unalmas, ezzel szemben hátulsó felszínén számos képletet találunk. A trochanter minortól fölfelé és lateralisabban kisebb érdességet találunk (tuberositas glutea), míg közvetlenül a trochanter minor alatt helyezkedik el a linea pectinea – mindkét képlet izomtapadási hely.

![img-21.jpeg](img-21.jpeg)
A combcsont distalis végdarabja és a középdarab distalis része, előnézetben (balra) és hátulnézetben (jobbra).

ANATÓMIA TÚLÉLŐKÖNYV

A két érdességtől lefelé, a combcsont középdarabjának teljes hosszában fut a hátulsó felszínen a linea aspera két kiemelkedése (labium mediale, labium laterale). Ezek elérve a csont distalis végdarabját egymástól eltávolodnak, és a két íznyúlvány (condylus medialis, condylus lateralis) felső részén (epicondylus) mint linea supracondylaris medialis és linea supracondylaris lateralis folytatódnak.

A distalis végdarab fő tömegét két, az elülső felszínen összefolyó ízületi porcfelszínnel borított ízületi nyúlvány (condylus medialis, condylus lateralis) adja, melyek felső részét epicondylusnak tekintjük. Oldalirányból rátekintve a condylusokra azok csiga alakot mutatnak: elülső (nyújtott helyzeti) sugaruk nagyobb, mint hátulsó részüké (hajlított helyzet; ennek jelentőségét ld. a térdízületnél). Oldalról, valamint hátulról rátekintve látható, ahogy mindkét condylus hátrafelé túlnyúlik a femur testén, a csont hátulsó felszínén a két condylus között kialakul a fossa intercondylaris nevű gödör (ezt felülről a linea intercondylaris határolja). E fölött a combcsont középdarabjának distalis része háromszög szerűen kiszélesedik, mint facies poplitea.

A condylus medialis antero-posterior irányban valamivel hosszabb, mint a condylus lateralis, melynek fontos szerepe lesz a térdízület kinyújtása során tapasztalt ún. végrotációban (ld. lentebb, az ízületnél).

A condylus medialis tetején lévő medialis epicondyluson egy nagyobb kiemelkedést találunk (tuberculum adductorium), mely fontos izomtapadási hely.

# #anatómiatúlélőkönyv

![img-22.jpeg](img-22.jpeg)
A térdízületet alkotó csontok, oldalról rátekintve: a femur condylus csiga alakja.

|  A femur oldaliságának megállapítása  |   |   |
| --- | --- | --- |
|  Pozíció | Képlet | Megjegyzés  |
|  Proximalis vég | • caput femoris | -  |
|  Distalis vég | • condylus medialis
• condylus lateralis | -  |
|  Medialis oldal | • caput femoris | -  |
|  Lateralis oldal | • trochanter major | -  |
|  Elülső felszín | • - | célszerű utoljára megadni  |
|  Hátulsó felszín | • linea aspera |   |

![img-23.jpeg](img-23.jpeg)
A térdkalács elől (balra) és hátulnézetben (jobbra).

# A térdkalács

A térdkalács (patella) felfogható egyfajta szezámcsontként, lévén a térdízület kötőszövetes tokjának elülső falában helyezkedik el, az egyik nagy combizom (m. quadriceps femoris) inába ágyazottan.

Proximalis vége lapos (basis patellae), distalisan a csont elkeskenyedik (apex patellae). Elülső felszíne jellegtelen, hátulsó felszíne ízületi porccal borított (facies articularis), mely a térdízület ízületi tokjában lévő ablakon keresztül a femur distalis condylusai által alkotott ízfelszín (facies patellaris) felé tekint.

Funkcióját tekintve a patella egyfajta csigaként viselkedik (ún. hypomochion), a szó fizikai/erőátviteli értelmében.

# A sípcsont

A lábszár (crus) alapvető felépítését tekintve nagyban hasonlít az alkarhoz: két, egymással párhuzamos csont alkotja, melyeket – mint lentebb látni fogjuk – erős interosseus membrán rendszer rögzít egymáshoz. Az alkarral ellentétben azonban a két lábszárcsont (a sípcsont, vagy latinul tibia és a szárkapocs csont, vagy fibula) közül a térdízület kialakításában csupán a tibia vesz részt a femurral (a könyökízületnél mindkét alkarcsont részt vett!), valamint az alkarral ellentétben a lábszár csontjai nem képesek az egymás körüli rotációra (tehát a lábszár nem pronálható).

14

# ANATÓMIA TÚLÉLŐKÖNYV

A tibia a két lábszárcsont közül a medialisabban elhelyezkedő, klasszikus csöves csont, melynek proximalis epiphysisé jóval tömegesebb, mint a distalis.

A két condylus (condylus medialis, condylus lateralis) alkotta proximalis epiphysis felső felszíne lapos, azt két, élőben porccal borított ízületi felszín (facies articularis superior) foglalja el, melyek bár különállók (1-1 mindkét condylus területén), funkcionálisan egy ízfelszínt alkotnak. A két ízfelszín között a tibia felső felszínéből emelkedik ki az eminentia intercondylaris két dudorával (tuberculum intercondylare mediale, tuberculum intercondylare laterale), melyek előtt és mögött egy-egy laposabb terület (area intercondylaris anterior, area intercondylaris posterior) jön létre a térdízület keresztszalag rendszerének tapadására.

A lateralis condylus lateralis oldalán ugyancsak egy porccal borított bevágást (facies articularis fibularis) találunk a szárkapocscsont fejével való ízesülésre. Innen is látszik, hogy a szárkapocscsont nem vesz majd részt a térdízület kialakításában, hiszen attól jóval lejjebb kezdődik, és mindössze a tibia lateralról való alátámasztására szolgál.

A tibia középdarabja – a femurhoz hasonlóan – mondhatni unalmas. Legfontosabb része a csont lateralis oldalán húzódó margo interosseus, melyről a későbbiekben tárgyalt membrana interossea húzódik majd a fibula hasonnevű éléhez.

![img-24.jpeg](img-24.jpeg)
A tibia (balra) és a fibula (jobbra) felülről rátekintve.

![img-25.jpeg](img-25.jpeg)
A fibula (balra) és a tibia (jobbra), előlnézetben.

A proximalis végdarab és a középdarab találkozásánál a csont elülső felszínén egy nagyobb kiemelkedés, a tuberositas tibiae található, mely a comb elülső felszínéről a patellán keresztül idesugárzó izom (m. quadriceps femoris, ld. később) inának (ligamentum patellae) tapadási helye.

Hasonló magasságban a csont hátulsó felszínén egy, a vádliizomzat egyik tagjának eredésül szolgáló, lateralról medialra süllyedő csonttarajt (linea musculi solei) láthatunk.

ANATÓMIA TÚLÉLŐKÖNYV

#anatómiatúléllőkönyv

A tibia distalis végdarabjának alsó felszíne (facies articularis inferior) porccal borított, a felső ugróízület kialakításában vesz részt. Ennek mediális oldalán a csont bokanyúlványát látjuk (malleolus medialis), melynek oldalfelé tekintő felszíne (facies malleolaris medialis) ugyancsak porccal borítva megnagyobbítja az alsó ízfelszínt.

![img-26.jpeg](img-26.jpeg)
A sípcsont proximalis végdarabja és a középdarab proximalis része elől (balra) és hátulnézetben (jobbra).

A distalis végdarab lateralis oldalán egy bevágás látható (incisura fibularis), mely a szárkapocscsonttal való összeilleszkedést szolgálja (a két csont között itt nem ízület, hanem syndesmosis alakul ki – ld. lentebb).

![img-27.jpeg](img-27.jpeg)
A tibia (balra) és a fibula (jobbra), alulról rátekintve.

|  A tibia oldaliságának megállapítása  |   |   |
| --- | --- | --- |
|  Pozíció | Képlet | Megjegyzés  |
|  Proximalis vég | • condylus medialis
• condylus lateralis
• tuberositas tibiae | -  |
|  Distalis vég | • malleolus medialis | -  |
|  Medialis oldal | • malleolus medialis | -  |
|  Lateralis oldal | • facies articularis fibularis
• incisura fibularis | -  |
|  Elülső felszín | • tuberositas tibiae | -  |
|  Hátulsó felszín | • linea musculi solei |   |

# A szárkapocscsont

A szárkapocscsont (fibula) nem lenne túl bonyolult képződmény, ugyanakkor az orvosegyetemek oktatási metodusukkal elérik, hogy minden orvostanhallgató legrosszabb rémálmává váljon. A helyzetet itt is a „melyik oldali a fibula, és hogyan állapítjuk meg?” kérdés szüli, melynek klinikai relevanciája vitathatatlan: ugyanis nincs neki (ld. a fejezet elején található szövegdoboz nyőszörgéseit).

A fibula ugyancsak hosszú csöves csont, mely képletekben igencsak szegényes, valamint proximalis és distalis epiphysise a gyakorlatlan vizsgálódó számára első – de még második – ránézésre is igencsak hasonló egymáshoz.

Proximalis epiphysisét a fej (caput fibulae) alkotja, melynek medialis (azaz a tibia felé tekintő) oldalán porccal borított ízfelszínt találunk (facies articularis capitis fibulae) a tibia lateralis condylusának facies articularis fibulariszával való ízesülésre. A fej legfelső-hátulsó pontján emelkedik ki az apex capitis fibulae, mely izom-, valamint szalagtapadási hely.

A fej alatt a középdarab elkeskenyedik (collum fibulae), majd ettől lefelé mint test (corpus fibulae) folytatódik. A test medialis peremén húzódik végig a fibula legjellegzetesebb éle, a margo interosseus.

16
![img-0.jpeg](img-0.jpeg)
ANATÓMIA TÚLÉLŐKÖNYV
A tibia és a fibula hátulnézetben (balra), valamint a fibula elölnézetben (jobbra).

# #anatómiatúlélőkönyv

A fibula helyzetének és oldaliságának megállapítását bonyolítja, hogy élei nem egyenesen húzódnak, hanem lefutásuk közben a csont hossztengelye mentén elcsavarodnak.

A distalis epiphysis a proximalishoz hasonló megvastagodás, melynek fő tömegét a lateralisan elhelyezkedő bokanyúlvány (malleolus lateralis) adja. A később tárgyalt felső ugróízületi mechanika szempontjából fontos, hogy a fibula malleolus lateralisa nagyjából 1 cm-rel lejjebb helyezkedik el, mint a tibia malleolus medialisa. A külbokanyúlvány (malleolus lateralis) medialis oldalán egy ízfelszínt (facies articularis malleoli lateralis), mely a tibia alsó és malleolaris ízfelszínével együtt alkotja a felső ugróízület vápáját.

A distalis epiphysis jellegzetes képlete a hátul és medialisan elhelyezkedő fossa malleoli lateralis, mely a facies articularis malleoli lateralis mögött helyezkedik el.

Ugyancsak itt fontos leszögezni, hogy nincs olyan, hogy bokacsont. Amit a laikusok a hétköznapokon bokacsontnak neveznek, az nem más, mint a fibula (malleolus lateralis) és a tibia (malleolus medialis) nyúlványai, melyeket szétfeszíti a közéjük ékelődő ugrócsont (talus, ld. lentebb).

A fibula helyzetének megállapítása nem egyszerű, sok gyakorlást igényel, épp ezért próbáljatok időt szánni rá.

|  A fibula oldaliságának megállapítása  |   |   |
| --- | --- | --- |
|  Pozíció | Képlet | Megjegyzés  |
|  Proximalis vég | • apex capitis fibulae
• facies articularis capitis fibulae
• caput fibulae | -  |
|  Distalis vég | • malleolus lateralis
• facies articularis malleoli lateralis
• fossa malleoli lateralis | mivel a fossa malleoli lateralis definíció szerint distalisan, medialisan és hátul található, ezért elméletben önmagában is meghatározható általa a csont helyzete és oldalisága  |
|  Medialis oldal | • fossa malleoli latrealis
• margo interosseus | -  |
|  Lateralis oldal | • - | nincs jellegzetes képlet  |
|  Elülső felszín | • - | nincs jellegzetes képlet  |
|  Hátulsó felszín | • apex capitis fibulae
• fossaa malleoli lateraaliss | -  |

ANATÓMIA TÚLÉLŐKÖNYV

#anatómiatúléllőkönyv

# A lábtő csontjai

A lábtő (tarsus) a kéztőhöz hasonlóan köbös csontokból (ossa tarsi) épül fel, melyek azonban méretükben nagyobbak a kéztő csontjainál, valamint elhelyezkedésükben is különböznek.

Míg a kéztőcsontok egy proximalis és egy distalis sorba rendeződtek, addig a lábtő csontjait a proximalis és distalis felosztás mellett besorolhatjuk egy lateralis és egy medialis csontsorba is (főleg utóbbit szokás használni a láb statikájának tárgyalása során).

# Az ugrócsont

A leghátulsó medialis lábtőcsont a lábszárhoz a felső ugróízületen keresztül csatlakozó ugrócsont (talus). A csont legjellegzetesebb képlete a test (corpus tali) felső részén elhelyezkedő, porccal borított ízfelszín (trochlea tali), melynek – mint később látni fogjuk – felső felszíne (facies superior) a tibia facies articularis inferiorával kapcsolódik.

A porcfelszín mind medialisan, mind lateralisan leterjed a trochlea oldalára, és kialakítja a közel függőleges állású facies malleolaris medialisét és facies malleolaris lateralisét, melyek a tibia és a fibula malleolusainak ízfelszíneivel kapcsolódnak. A facies malleolaris lateralis a talus processus lateralisán helyezkedik el.

![img-1.jpeg](img-1.jpeg)
A láb csontjai, felülnézetben.

A trochlea előtt a talus teste elkeskenyedve (collum tali) megy át az ugyancsak porcfelszínnel (facies articularis navicularis) borított fejbe (caput tali). A trochlea mögött találjuk a processus posteriort, mely nem egységes: két dudora (tuberculum mediale, tuberculum laterale) között egy, a lábszár hátulsó felszínén eredő izom inát a talpra vezető barázda (sulcus tendinis musculi flexoris hallucis longi) húzódik a talus alsó felszínére. Ez egyben a leghosszabb anatómiai elnevezés is.

A talus alsó felszínén három porccal borított ízfelszínt találunk az alatta (és tőle kissé lateralisan) elhelyezkedő sarokcsonttal (calcaneus) való ízesülésre. Az ízfelszínek közül kettő elől, a fej ízfelszínével mintegy összenőve helyezkedik el (facies articularis calcanea anterior, facies articularis calcanea media). A hátulsó ízfelszín a különálló facies articularis calcanea posterior. A középső és hátulsó ízfelszínt elválasztja egymástól a haránt irányban húzódó sulcus tali.

![img-2.jpeg](img-2.jpeg)
Az ugrócsont képletei: fölülről (balra) és alulról (jobbra) rátekintve.

ANATÓMIA TÚLÉLŐKÖNYV

#anatómiatúléllőkönyv

|  A talus oldalisanak megállapítása  |   |   |
| --- | --- | --- |
|  Pozíció | Képlet | Megjegyzés  |
|  Proximalis vég | • processus posterior
• sulcus tendinis musculi flexoris hallucis longi | -  |
|  Distalis vég | • caput tali | -  |
|  Medialis oldal | • facies articularis calcanea media | -  |
|  Lateralis oldal | • processus lateralis | -  |
|  Alsó felszín | • facies articularis calcanea anterior
• facies articularis calcanea media
• facies articularis calcanea posterior
• sulcus tali | -  |
|  Felső felszín | • trochlea tali |   |

# A sajkacsont

A sajkacsont (os naviculare) – mely ugyancsak a medialis lábtócsontokhoz tartozik -, a talus előtt helyezkedik el. Proximalis oldala kivájt, porccal borított ízfelszín (ide illeszkedik a talus feje), míg distalis felszínén ugyancsak porcborítást találunk a három ékcsonttal való illeszkedésre. Medialisan alul apró dudor látható a csonton (tuberositas ossis navicularis), mely izomtapadási helyként szolgál. Felső (dorsalis) felszíne domború, alsó (plantaris) homorú. Lateralisan is porccal borított: ízületet képez a tőle oldalra elhelyezkedő köbcsonttal (os cuboideum).

# Az ékcsontok

Az ékcsontok (ossa cuneiformia) az os naviculare előtt helyezkednek el, ugyancsak a medialis lábtócsontsorban. Az ékcsontok (os cuneiforme mediale, os cuneiforme intermedia, os cuneiforme laterale) oldalsó felszíneiken egymással is ízesülnek, míg az os cuneiforme laterale az os cuboideummal is ízületet képez. Distalis felszínükkel az I–III. lábközépcsontokkal (metatarsus) kapcsolódnak.

A középső ékcsont (os cuneiforme intermedia) rövidebb, mint a másik kettő, így a II. metatarsus valamivel hamarabb kezdődik, mint a többi.

A sajkacsont és ékcsontok esetén nem szokás megkérdezni, melyik oldaliak, mivel ezen csontokat az anatómia gyakorlatokon sem látjuk külön, csak a drótokkal rögzített láb egészeként.

![img-3.jpeg](img-3.jpeg)
A sarokcsont felülnézetben (fölül), lateralról (balra) és medialról (jobbra).

ANATÓMIA TÚLÉLŐKÖNYV

#anatómiatúléllőkönyv

# A sarokcsont

A sarokcsont (calcaneus) a lábtó legnagyobb, egyben leghátulsó lateralis csontja, mely közel téglalaptest alakú. Elülső végén porccal borított ízfelszínt találunk (facies articularis cuboidea), melyen keresztül az előtte elhelyezkedő köbcsonthoz (os cuboideum) kapcsolódik.

A csont felső felszínén – a talus alsó felszínéhez hasonlóan – három porccal borított ízfelszínt találunk (facies articularis talaris anterior, facies articularis talaris media, facies articularis talaris posterior), melyek közül az elülső kettő gyakran összeolvad (akárcsak a talus alsó felszínén lévők), és melyek alatt a csont medial felé húzódó nyúlványát (sustentaculum tali) találjuk. A középső és hátulsó ízfelszín között egy bevágás látható (sulcus calcanei) a csont felső felszínén.

Medialisan, a sustentaculum tali alatt látjuk a talus két dudora között induló barázda folytatását (sulcus tendinis musculi flexoris hallucis longi). Ehhez hasonlóan a csont lateralis oldalán is fut egy – kevésbé szembetűnő – barázda (sulcus tendinis musculi fibularis longi).

A calcaneus legtömegesebb része a sarokgumó (tuber calcanei), mely lateralisan és medialisan is 1-1 gumószerű kiemelkedéssel támaszkodik a talajon (processus lateralis tuberis calcanei, processus medialis tuberis calcanei).

|  A calcaneus oldaliságának megállapítása  |   |   |
| --- | --- | --- |
|  Pozíció | Képlet | Megjegyzés  |
|  Proximalis vég | • tuber calcanei | -  |
|  Distalis vég | • facies articularis cuboidea | -  |
|  Medialis oldal | • sustentaculum tali
• facies articularis talaris media
• sulcus tendinis musculi flexoris hallucis longi | -  |
|  Lateralis oldal | • sulcus tendinis musculi fibularis longi | -  |
|  Alsó felszín | • - | kizárásos alapon  |
|  Felső felszín | • facies articularis talaris anterior
• facies articularis talaris media
• facies articularis talaris superior
• sulcus calcanei |   |

# A köbcsont

A köbcsont (os cuboideum) a lateralis lábtócsontsor másik, kissé megnyúlt kocka alakú tagja, mely a calcaneus elülső vége előtt helyezkedik el. Medialis felszínén az os navicularéval, valamint a lateralis ékcsonttal képez ízületet, distalisan porcfelszíne a IV-V. metatarsusokkal kapcsolódik.

Mint lentebb látni fogjuk, az ékcsontok az os cuboideummal együtt egy haránt irányú boltívet hoznak létre: ennek legmagasabban álló pontja az os cuneiforme mediale, legmélyebb a lateralis os cuboideum (tehát a haránt irányú boltív nem szimmetrikus). Ennek részleteit ld. lentebb, a láb egészének tárgyalásánál.

# A lábközépcsontok

A lábközépcsontok (ossa metatarsalia, vagy metatarsusok) a kézközépcsontokhoz hasonló, karcsú testtel (corpus) rendelkező csöves csontok – kivételt képez a metatarsus I., mely inkább tömzsi, mintsem karcsú.

![img-4.jpeg](img-4.jpeg)
A metatarsusok és phalanxok anatómiája.

ANATÓMIA TÚLÉLŐKÖNYV

#anatómiatúléllőkönyv

Proximalis végük (basis ossis metatarsi) kivájt ízfelszínnel illeszkedik az I-III. csontok esetén az ékcsontokhoz, míg a IV-V. csontok esetén az os cuboideumhoz (a metatarsus II-IV. basisuk lateralis felszínén egymással is ízesülnek). Az I. és V. metatarsusok basisa oldalirányban kissé megnagyobbodott (tuberositas basis ossis metatarsi primi, tuberositas ossis metatarsi quinti).

A metatarsusok feje (caput) szintén porccal borított ízfelszín. A metatarsus I. fejének talpi oldalán páros szezámcsontot találunk (os sesamoideum).

# Az ujjak csontjai

Az alsó végtag esetén az ujjak szerkezete igencsak hasonlít a felső végtagnál tapasztaltakhoz. Az ujjakat (digitus) itt is számozhatjuk helyzetük szerint (a nagylábujj az első), illetve az nagylábujjat (vagy öregujj) illethetjük külön névvel is (hallux).

Az ujjak – az első ujj kivételével – három csöves csontból (phalanx) állnak: egy proximalisból, egy mediaból és egy distalisból. Az öregujjnak – csakúgy mint a kéznél a hüvelyknek – nincs phalanx mediája (csak proximalis és distalis phalanxból áll).

A proximalis és media phalanxok hasonlóak: proximalis epiphysisük a basis, diaphysisük a testük (corpus), distalis epiphysisük a fejük (caput). A distalis phalanxok nem rendelkeznek fejjel, helyettük az ujjvégeken egy végső, tenyéri oldali gumó, a körömágy és ujjvég alátámasztására szolgáló tuberositas phalangis distalis található.

![img-5.jpeg](img-5.jpeg)
A láb hosszanti boltozatának kialakulása, a lateralis oldalon.

A fejek és a basisok is henger alakúak, porcfelszínnel borítottak (ez az általuk alkotott ízület mozgása miatt jelentős). Összességében elmondható, hogy a lábujjak esetén mind a csontok, mind az általuk alkotott ízületek csökevényesebbek, mint a kézen.

![img-6.jpeg](img-6.jpeg)
A harántboltozat szerkezete a metatarsusok basisán áthaladó síkban.

# A láb szerkezete

A láb, mint egységes szerkezet az emberi felegyenesedett testhelyzethez alkalmazkodott struktúra, melyet évmilliók evolúciója és természetes szelekciója faragott mai alakjára. A lábat alkotó csontok alakja miatt a láb két fő ív mentén szerkesztett, ezek a haránt- és a hosszanti boltozat. Valójában mindkét boltozatból végtelen számú fektethető keresztül a lábon, ugyanakkor minden pontban való tárgyalásuk messzemenően felesleges lenne.

A harántboltozatot elsősorban az os cuneiformék, valamint a metatarsusok alakja hozza létre (ugyanis dorsalisan szélesebbek, míg plantarisan keskenyebbek). A boltívet a metatarsusok basisánál vizsgálva azt látjuk, hogy a harántboltozat nem szimmetrikus, medialról lateral felé enyhén emelkedik, majd jelentősen csökken. Legmagasabb pontja az os cuneiforme intermedia, valamint az előtte elhelyezkedő metatarsus II. basisa, legmélyebb pontja a metatarsus V. basisa.

A harántboltozat lényege, hogy a talp lágyrészei a talp középső részén juthatnak előre, egyfajta vályúban, ezáltal kevésbé terhelődnek állás, járás során – t.i. a testsúly inkább a szélső részeken adódik át a talajra. A harántboltozat süllyedése a lúdtalp – tipikus jele, amikor a középső metatarsus fejek alatti talpörön bőrkeményedés alakul ki a terhelés miatt.

ANATÓMIA TÚLÉLŐKÖNYV

#anatómiatúléllőkönyv

A hosszanti boltozatot érdemes két különböző síkban is szemügyre venni, a harántboltozat aszimmetriája miatt. A medialis talpél mentén a hosszanti boltozat a tuber calcanei elülső-oldalsó végpontjától indul, majd az os naviculare, os cuneiforme mediale, metatarsus I. mentén halad, és a talajt a metatarsus I. fejénél éri el újra (pontosabban annak szezámcsontjainál).

![img-7.jpeg](img-7.jpeg)
A láb hosszanti boltozatának kialakulása, a medialis oldalon.

A lateralis talpélen haladó hosszanti boltozat ehhez egész hasonló (a tuber calcaneitől indul, majd az os cuboideum és a metatarsus V. alsó peremén halad, hogy aztán a metatarsus V. fejénél érje el a talajt), ugyanakkor sokkal kevésbé emelkedik fel: a talp medialis éle magasabban áll (ld. a harántboltozatnál).

Az emberi test teljes súlya a két láb lábboltozatait terheli. Teszi mindezt méghozzá nem az ív közepén, hanem hátul, kissé medialisan, a taluson keresztül. A későbbiekben tárgyalt szalagrendszer a csontokat olyan szorosan tartja össze, hogy az egészséges esetben megtartja a boltozat íveit. A hosszanti boltozat kritikus pontja a caput tali alátámasztása, melyet erős szalagrendszer végez a calcaneus és az os naviculare között (ld. később). A szalag megnyúlása – folyamatos terhelés (ácsorgó életmód), alkati gyengeség vagy nagy testsúly miatt – a talus fejének lesüllyedését idézi elő, az os naviculare és a sustentaculum tali közé. Ez a hosszanti boltozat ellaposodása, a bokasüllyedés (nem, nem egyenlő a lúdtalppal – az egy másik eltérés, ld. fentebb.)

A talp ezek alapján tehát – normál esetben – három pontos alátámasztással rendelkezik, melyből a hátulsó a tuber calcanei, az elülső kettő pedig a metatarsus I. és V. feje. A boltozatot összetartó szalagos és inas alkotók leírását ld. később, az ízületek tárgyalásánál.

ANATÓMIA TÚLÉLŐKÖNYV

#anatómiatúléllőkönyv

# Az alsó végtag ízületei

Az alfejezetben tárgyaljuk az alsó végtag ízületeit, típus szerinti csoportosításukat, mozgásaikat, alkotóikat.

Az alfejezetben is különböző, összefoglaló táblázatok segítik majd a megértést.

![img-8.jpeg](img-8.jpeg)
Az articulatio sacroiliaca, a symphysis pubica és a medence saját szalagjai előlnézetben, az intakt medencén.

# A medence ízületei és a medence saját szalagjai

A medencecsontokat (os coxae) a keresztcsonttal alkotott ízületek (articulatio sacroiliaca) rögzítik hátul az axialis skeletonhoz, míg elől a két medencefél a symphysis pubicában egyesül.

Az articulatio sacroiliaca feszes ízület, mely a csípőcsont és a sacrum fül alakú ízfelszínei (facies auricularis) között jön létre. Az ízület különlegessége, hogy az ízfelszíneket üvegporc helyett rostosporc borítja. Az ízületet egy elülső (ligamenta sacroiliaca anteriora) és egy hátulsó (ligamenta sacroiliaca posteriora), valamint egy csontközötti szalagrendszer (ligamenta sacroiliaca interossea) fogja össze. Utóbbi a facies auricularisok mögötti tuberositas ossis sacri és tuberositas iliaca között feszül ki.

![img-9.jpeg](img-9.jpeg)
Az articulatio sacroiliaca, valamint a medence saját szalagjai, hátulnézetben. Bal oldalon a felületesebb szalagok részben eltávolítva.

A medencét az axialis skeletonhoz további szalagok is rögzítik, melyek az utolsó lumbalis csigolya processus costariusairól sugároznak a hátulsó-fölső csípőtövishez (ligamentum iliolumbale), valamint az articulatio sacroiliaca tokjába (ligamentum iliosacrale).

A két medencefél a szeméremcsonti rész medialis felszínén elhelyezkedő facies symphysialison keresztül kapcsolódik egymással úgy, hogy közéjük egy rostosporc korong (discus interpubicus) ékelődik. Ebből kiindulva a kapcsolat egy synchondrosis lenne.

ANATÓMIA TÚLÉLŐKÖNYV

#anatómiatúléllőkönyv

Ugyanakkor gyakran látjuk, hogy a porckorong közepén gyermekkorban egy hasadék (cavitas symphysialis) jelenik meg. Ennek következtében a symphysis pubica valahol a valódi ízületek és a synchondrosis között helyezkedik el. Az os pubis csonthártyája a symphysis fölött (ligamentum pubicum superius) és alatt (ligamentum pubicum inferius) megerősödve húzódik át az ellenoldali csontra.

A medence csontos szerkezetét számos szalag egészíti ki, melyeket a medence saját szalagjainak (syndesmosisainak) nevezünk. Tulajdonképpen ide sorolható a ligamentum iliolumbale és ligamentum iliosacrale is.

A két legfontosabb szalag a ligamentum sacrospinale és a ligamentum sacrotuberale. Előbbi a sacrum elülső felszínéről (facies pelvina) húzódik a medencecsont spina ischiadicájához, ezzel az incisura ischiadica majort foramen ischiadicum majusszá zárja.

A ligamentum sacrotuberale a sacrum hátulsó felszínéről (facies dorsalis) húzódik függőlegesen lefelé, a tuber ischiadicumhoz. A szalag a ligamentum sacrospinalével közösen a ramus ossis ischiin lévő incisura ischiadica minort foramen ischiadicum minusszá zárja.

![img-10.jpeg](img-10.jpeg)
A medence szalagjai és nyílásai a jobb medence félén, a középvonalból rátekintve.

A medence elülső-oldalsó részén található foramen obturatoriumot csaknem teljes egészében lezárja a membrana obturatoria. Az egyetlen, apró nyílás (canalis obturatorius) a membrán felső részén helyezkedik el, a sulcus obturatorius folytatásaként.

A medence saját szalagjai között szokás felsorolni a spina iliaca anterior superior és a ramus superior ossis pubis között kifeszülő ligamentum inguinale Poupartit, melyet úgy is felfoghatunk, mint a hasizmok aponeurosisának és a combot körül fogó széles bőnyének (fascia lata) a találkozási pontja. A ligamentum inguinale legmedialisabb részét a a ligamentum lacunare Gimbernati rögzíti a ramus superior ossis pubis megvastagodott csonthártyájához (ez utóbbi a ligamentum pectineum Cooperi). A szalag jelentősége abban áll, hogy a hasüregből a szalag alatti, három részre tagolt térségen (hiatus subinguinalis) keresztül jutnak a nagy képletek (erek, idegek, stb.) a combra.

A foramen ischiadicum majus és foramen ischiadicum minus ugyancsak a medencéből kilépő képletek (izmok, erek, idegek) miatt lesz jelentős a későbbiekben

|  ízület neve | articulatio sacroiliaca  |
| --- | --- |
|  ízület típusa | feszes  |
|  tengelyek száma | 3  |
|  ízület mozgásai | ● elhanyagolható mozgások  |
|  ízesülő felszínek | facies auricularis sacri  |
|   |  facies auricularis ossis ilii  |
|  vápaajkak | nincs  |
|  discusok, meniscusok | nincs  |
|  szalagok | ● ligamenta sacroiliaca anteriora
● ligamenta sacroiliaca posteriora
● ligamenta sacroiliaca interossea  |

#anatomiatúlelőkönyv

![img-11.jpeg](img-11.jpeg)
A csípőízület

# A csípőízület

A csípőízület (articulatio coxae) a femur fej (caput femoris) és a medence acetabuluma között kialakuló gömbizült (articulatio spheroidea), mely a felső végtag analóg ízületétől (vállízület) valamelyest mégiscsak különbözik. Míg a vállízület esetén a vápa mérete elmaradt az ízfejhez képest, addig az acetabulum a femur fej több, mint 50%-át fogadja magába, ezzel fokozva az ízület stabilitását. Bár szabadízületről van szó, mozgékonyságában mégis kissé elmarad az ugyancsak szabadízületként működő vállízülettől, ezért ezt az ízület típust szokás külön névvel is illetni, mint dióízület (enarthrosis). Az acetabulumot a limbuson végighúzódó vápaajak (labrum acetabuli) még tovább mélyíti.

Ez az állítás hazánkban igaz. Ugyanis, ha az ember jobban körül járja a témát (számtalan szótárban kutakodik), akkor világossá válik, hogy az enarthrosis kifejezést másutt a gömbízület szinonimájaként használják, nem pedig annak részhalmazaként.

Mivel az acetabulum nem tökéletes kör – alsó része hiányos (incisura acetabuli), azt egy szalag (ligamentum transversum acetabuli) hidalja át, méghozzá úgy, hogy a csont és a szalag között résszérű nyílás marad szabadon. A nyíláson keresztül egy artéria (ld. lentebb) lép majd az acetabulum területére, ahonnan a femur fejéhez húzódik.

A csípőízület azért is különleges, mert a két ízesülő csont között szalagos összeköttetés is található: ez a ligamentum capitis femoris, mely a fossa acetabulitól húzódik a fovea capitis femorishoz, így is rögzítve az ízfejet a vápába (a fentebb említett artéria is majd ezen szalagon keresztül éri el a femur fejét). A fossa acetabuli területét egyebekben zsírszövet tölti ki.

![img-12.jpeg](img-12.jpeg)
A csípőízület szerkezete: jobbra az intakt ízület, balra egy elülső hasáb eltávolítva a femurból és a medencéből.

Az ízületi tok erős, több rétegben, több irányba sugárzó kötőszöveti rostrendszer alkotja, mely a femur nyakának egy részét is magába foglalja. Külső felszínén hármas szalagrendszert találunk, mely a medence alkotásában résztvevő három csontrészről tekeredik a femur nyakára (elől a linea intertrochantericán, hátul a crista intertrochantericán tapadnak). A három szalag (ligamentum pubofemorale, ligamentum ischiofemorale és ligamentum iliofemorale) lefutási irányából adódóan (elől lefelé medialra, hátul fölfelé lateralra) egyfajta mozgási gátat is képez: medial felé rotálva a csípőízületet a szalagok jobban rátekerednek a nyakra, gátolva a további berotációt, míg kirotáció során a szalagok ellazulnak. A szalagok (és az ízületi tok) mély, cirkuláris részét zona orbicularisnak nevezzük.

24

ANATÓMIA TÚLÉLŐKÖNYV

#anatómiatúléllőkönyv

Mozgásait tekintve a csípőízület képes a hajlításra (flexio) és feszítésre (extensio), a ki- és berotációra, valamint a középvonaltól való távolításra (abductio) és a középvonalhoz történő közelítésre (adductio).

![img-13.jpeg](img-13.jpeg)

![img-14.jpeg](img-14.jpeg)
A csípőízület mozgásai.

![img-15.jpeg](img-15.jpeg)

Mint lentebb látni fogjuk, a csípőízület abductioja két módon is kivitelezhető: mindegy ugyanis, hogy az alsó végtagot emeljük oldalra, vagy két lábunkon állva a törzset döntjük ugyanazon oldalra az ízületben. Mindkét esetben a törzs és az adott oldali alsó végtag által bezárt szög fog csökkenni (ld. a fenti kép 2. és 3. ábráját). Utóbbinak a járás mechanizmusában lesz jelentősége (ld. később).

|  ízület neve | articulatio coxae  |
| --- | --- |
|  ízület típusa | gömb (dió)  |
|  tengelyek száma | 3  |
|  ízület mozgásai | • flexio
• extensio
• berotáció
• kirotáció
• abductio
• adductio  |
|  fej | facies articularis capitis femoris  |
|  vápa | facies lunata acetabuli  |
|  vápaajkak | labrum acetabuli  |
|  discusok, meniscusok | nincs  |
|  szalagok | • ligamentum transversum acetabuli
• ligamentum capitis femoris
• ligamentum pubofemorale
• ligamentum ischiofemorale
• ligamentum iliofemorale  |

# A térdízület

A térdízület (articulatio genus) felső végtagi analógiához (könyökízület) hasonlóan összetett szerkezet, mely egyben testünk legnagyobb ízülete is. Működését tekintve trochongynglimus, melynek alkotásában a femur distalis condylusai, valamint a tibia felső ízfelszíne (facies articularis superior) vesznek részt. A fibula nem része az ízületnek!

Az ízületi tok elülső felszínén található lyukba illeszkedik bele a patella, mely ezáltal alkotója az ízületnek, ugyanakkor annak mozgásaiban direkt módon nem vesz részt, pusztán a comb elülső felszínén eredő izmok inainak erőátvitelét segíti a tibiára.

Mivel a femur distalis condylusai görbültek (mint láttuk, antero-posterior irányban enyhe csigavonalat írnak le), míg a tibia felső ízfelszínei közel laposak, a fej (előbbi) és a vápa (utóbbi) nem felelnek meg egymásnak. A köztük lévő elől, oldalt és hátul hiányzó ék alakú területet két rostosporc betét, a meniscusok töltik ki (meniscus medialis, meniscus lateralis). A meniscus lateralis közel kör alakú, míg a meniscus medialis leginkább C betűhöz hasonlít. Középső végeik szalagosan rögzítettek a tibia area intercondylarisához, valamint elülső felszínükön egymáshoz is (ligamentum transversum genus). A medialis meniscus oldala a térdízület ízületi tokjához, valamint azon keresztül a medialis oldalszalaghoz (ligamentum collaterale mediale, ld. lent) is hozzánőtt – emiatt a medialis meniscus a rögzítettebb.

ANATÓMIA TÚLÉLŐKÖNYV

#anatómiatúléllőkönyv

A meniscus lateralis hátulsó szárát egy szalag (ligamentum meniscofemorale posterius Wrisberg) köti a femur medialis condylusának belső felszínéhez is.

![img-16.jpeg](img-16.jpeg)
A térdizület szalagjai: balra előlnézetben, középen medialról, jobbra lateralról rátekintve.

Trochogynglimus ízület lévén az ízület obligát alkotója egy medialis (ligamentum collaterale mediale) és egy lateralis (ligamentum collaterale laterale) oldalszalag. Előbbi a femur medialis condylusáról húzódik a tibiához úgy, hogy közben az ízületi tokhoz, valamint azon keresztül a meniscus medialis domborulatához is hozzánő. A ligamentum collaterale laterale a femur lateralis condylusáról sugárzik a fibula fejére. A szalag és az ízületi tok között egy izom (m. popliteus) ina bújik át (ld. lentebb is). Az oldalszalagok egyrészt lehetővé teszik a térdizülte hajlítását és feszítését, valamint megakadályozzák a két csont egymástól való eltávolodását cranio-caudalis irányban, illetve mediolateralisan.

![img-17.jpeg](img-17.jpeg)
A térdizület szalagjai: balra előlnézetben, hajlított, jobbra hátulnézetben, nyújtott térdizületnél.

ANATÓMIA TÚLÉLŐKÖNYV

#anatómiatúléllőkönyv

Az oldalszalag rendszeren kívül egy belső szalag páros (keresztszalag rendszer) is stabilizálja a térdízületet. A ligamentum cruciatum anterius a tibia area intercondylaris anteriorától húzódik hátra és lateralra, a femur lateralis condylusának belső felszínéhez, míg a ligamentum cruciatum posterius az area intercondylaris posterioréti a femur medialis condylusának belső felszínéhez. A keresztszalagok elsődleges feladata a térdízület antero-posterior irányú stabilizálása. Mindemellett, rostjaik a térd minden helyzetében feszesek: a lateralisak extensio, míg medialisak flexio alatt stabilizálják és tartják helyben az ízületet.

Az elülső keresztszalag elszakadása következtében a tibia előrefelé mintegy „kihúzhatóvá” válik a femur alól (ez az ún. elülső asztalfiók tünet). A hátulsó keresztszalag szakadása következtében a tibia „hátra tolhatóvá” válik a femur alatt (ez a hátulsó asztalfiók tünet).

Bár nem tartozik közvetlenül a térdízület szalagjai közé, a comb elülső felszínén elhelyezkedő m. quadriceps femoris (ld. lentebb) ina a patellán keresztül húzódik a tuberositas tibiaehez. A patella és a tibia közötti szakaszt mint ligamentum patellae szokás nevezni, mely mintegy rögzíti / lehorgonyozza a patellát a tibiához. Az ín akkora, hogy részben a patella mellett is húzódik, ezek a retinaculum patellae laterale és retinaculum patellae mediale.

![img-18.jpeg](img-18.jpeg)
A térdízület szerkezete felülnézteben: az ízület megnyitva, a femur eltávolítva. Balra vázlatosan, jobbra részletesen.

Az ízületi tok – mint mindenhol – két rétegből (külső stratum fibrosum, belső stratum synoviale) áll, ugyanakkor a térdízületnél a helyzet ennél kicsit bonyolultabb, ugyanis a két réteg nem fekszik tökéletesen egymáson, hanem a kettő között valamekkora tér jön létre.

A stratum synoviale tulajdonképpen követi a tibia facies articularis superiorának peremét úgy, hogy kikerüli az area intercondylaris területét. Emberben a tibia ízfelszínének két része egy ízületi üregben helyezkedik el, mert a stratum synoviale az area intercondylaris anterior felett redőbe gyűrődve (plica synovialis infrapatellare) összeköti a két oldalt (állatokban egy térdízületben két üreg van, a két ízfelszín darabnak megfelelően).

A patella alatti területen a tokot betüremíti egy zsírtest (corpus adiposum infrapatellaris), melyet az ízület mozgásai kapcsán érthetünk meg. A térdízület extensioja – flexioja a femur condylusain áthaladó haránttengely mentén történik. A patella – lévén a ligamentum patellae kihorgonyozza a tibiához – nem követi az elmozduló femurt, és az így vele szemben lévő facies patellarist a térdízület flexiojakor. A corpus adiposum infrapatellare a térd hajlítása során az ízület felé türemíti a membrana synovialist, ezzel beemelve azt a patella és a femur közé (megakadályozva, hogy azok egymáshoz érjenek). Ezért tapasztaljuk, hogy hajlított térd mellett a patella nem látszik, míg nyújtott térd mellett jellegzetes alakja könnyen felismerhető.

A patella maga az ízület mechanizmusában nem játszik szerepet, a combizmok feszítő erejét továbbítja a tibiára, tehát egyfajta csiga (hypomochlion).

27

ANATÓMIA TÚLÉLŐKÖNYV

#anatómiatúléllőkönyv

A combon az ízületi tok magasan ered. Fejlődés tanilag a térdízület fölött, a combcsont elülső felszínén egy nyálkatömlőt találunk (bursa synovialis suprapatellaris), mely azonban összeolvad az ízülettel, kialakítva így az ízületi üreg felső kiszögellését, a recessus suprapatellarist.

A térdízület rotációja csak hajlított helyzetben lehetséges, melynek két oka van. Egyrészt, az oldalszalagok (ligamentum collaterale) a térd nyújtott helyzetében annyira feszesek, hogy ezen állapotukban nem lehetséges a rotáció. A másik – egészen triviális ok –, hogy a térdízület nyújtott pozíciójában egyetlen izmunk sincs a rotációhoz megfelelő helyzetben. A térd behajlításával az oldalszalagok kellően ellazulnak, illetve a comb hátulsó felszínén lévő izmok némelyike megfelelő pozícióba kerül a be- illetve kirotáció kivitelezéséhez.

![img-19.jpeg](img-19.jpeg)
A térdízület mozgásai.

A térdízület egy speciális mozgása az ún. végrotáció (vagy kényszerrotáció), mely a térd kinyújtásának legvégén következik be. Mint korábban láttuk, a femur condylus medialisa antero-posterior irányban valamivel hosszabb, mint a condylus lateralis (ezt nevezzük toldalékdarabnak). A térd kinyújtása során a condylus lateralis hamarabb kerül nyugalomba, mint a condylus medialis, ennek következtében a mozgás legvégső fázisában a tibia lateral felé elfordul (tehát a lábszár és a láb kifelé rotálódik). Ehhez nincs szükség izmokra, valamint ezt a néhány fokos mozgást az oldalszalagok is megengedik.

|  ízület neve | articulatio genus  |
| --- | --- |
|  ízület típusa | trochogynglimus  |
|  tengelyek száma | 2  |
|  ízület mozgásai | • flexio
• extensio
• berotáció
• kirotáció  |
|  fej | facies articularis condylus femoris  |
|  vápa | facies articularis superior tibiae  |
|  vápaajkak | nincs  |
|  discusok, meniscusok | • meniscus medialis
• meniscus lateralis  |
|  szalagok | • ligamentum collaterale mediale
• ligamentum collaterale laterale
• ligamentum cruciatum anterius
• ligamentum cruciatum posteriur
• ligamentum transversum genus
• ligamentum meniscofemorale posterius
• ligamentum patellae  |

ANATÓMIA TÚLÉLŐKÖNYV

#anatómiatúléllőkönyv

# A tibia és a fibula összeköttetései

Az alkarcsontokhoz hasonlóan a lábszárcsontok is többféle módon rögzülnek egymáshoz.

A csontok proximalis végei között jön létre az articulatio tibiofibularis (proximalis), mely a tibia lateralis condylusának alsó részén elhelyezkedő facies articularis fibulaeból és a fibula fején helyetfoglaló facies articularis capitis fibulaeból áll. Mozgásait tekintve feszes ízület, lévén a fibula szerepe pusztán a tibia lateralis alátámasztása.

![img-20.jpeg](img-20.jpeg)
A tibia és a fibula összeköttetései a csontok proximalis (balra) és distalis (jobbra) végén. A középdarab eltávolítva.

![img-21.jpeg](img-21.jpeg)

Az ízület nevében a „proximalis” szó azért szerepel zárójelben, mert tulajdonképpen el is hagyható: ugyanis a csontok distalis végei között nem ízületet, pusztán szalagos összeköttetést (syndesmosis tibiofibularis) találunk, melyet hármas szalagrendszer (ligamentum tibiofibulare posterius, ligamentum tibiofibulare interosseum, ligamentum tibiofibulare anterius) tart egyben.

A két csont teljes hosszában a margo interosseusok között feszül ki a membrana interossea (cruris), akárcsak azt az alkarcsontok esetében láttuk.

|  ízület neve | articulatio tibiofibularis  |
| --- | --- |
|  ízület típusa | feszes  |
|  tengelyek száma | 3  |
|  ízület mozgásai | elhanyagolható mozgások  |
|  ízesülő felszínek | facies auricularis fibularis (tibiae)  |
|   |  facies articularis capitis fibulae  |
|  vápaajkak | nincs  |
|  discusok, meniscusok | nincs  |
|  szalagok | nem szokás külön szalagrendszerről beszélni  |

# Az ugróízületek

A lábszárat a lábhoz kötő, valamint a talus lábtócsontokkal alkotott ízületeire szokás ugróízületként hivatkozni. A főlő ugróízület biztosítja a lábszár és a láb kapcsolatát, míg az alsó ugróízület valójában már a láb saját, lábtócsontok közötti ízülete. A nevezéktan a láb boka körüli mozgásai miatt veszi ezeket egy nagy kategória alá, ahogy a későbbiekben látni fogjuk.

![img-22.jpeg](img-22.jpeg)
A felső ugróízület alkotásában résztvevő képletek előlről - főlülről rátékintve.

A főlő ugróízület (articulatio talocruralis) a lábszárcsontok alkotta bokavilla és a trochlea tali között kialakuló, gynglimus típusú ízület. Az ízvápat a tibia alsó felszíne (facies articularis inferior), valamint a malleolus medialis és malleolus lateralis ízfelszínei képezik, míg az ízfej a trochlea tali és a facies malleolaris medialis és facies malleolaris lateralis.

ANATÓMIA TÚLÉLŐKÖNYV

#anatómiatúléllőkönyv

Csuklóízület lévén erős oldalszalag rendszerrel bír, mely a felső ugróízület esetén azonban bonyolultabb, mint a korábban megismert gynglimus típusú ízületeknél.

![img-23.jpeg](img-23.jpeg)
A felső ugróízület medialis szalagrendszere, medialról rátekintve.

A medialis oldalszalag (ligamentum deltoideum) legyező alakban sugárzik szét négy részével a malleolus medialisról, a lábtócsontok irányába, ahol a taluson, a calcaneuson és az os navicularén is rögzül (pars tibiotalaris anterior, pars tibiotalaris posterior, pars tibionavicularis, pars tibiocalcanea).

A lateralis oldalszalag ezzel szemben nem egységes, hanem három külön szalagnak tekintjük, melyek a malleolus lateralisról sugároznak a tibia és a calcaneus lateralis felszíneire. A nevezéktan (és az azt megalkotók) fura „humora“, hogy itt a szalagokat nem proximalról distal felé neveztek el (mint medialisan: tibio-talare), hanem fordítva (ligamentum talofibulare anterius, ligamentum talofibulare posterius, ligamentum calcaneofibulare).

![img-24.jpeg](img-24.jpeg)
A felső ugróízület lateralis oldalszalag rendszere: hátulnézetben (balra) és lateralról rátekintve (jobbra).

Az ízület tengelye a két malleolust összekötő vonalban helyezkedik el, vagyis ebből következik, hogy a tengely medialisan magasabban kezdődik és lateral felé lejt (mivel a medialis malleolus magasabban van). Ennek következtében a láb felső ugróízületben történő mozgásai nem szimmetrikusak. A felfelé mozgás az ún. dorsalflexio (pipa), melynek során a láb medialis éle jobban emelkedik, mint a lateralis (a tengelyállás miatt). A lefelé mozgás a plantarflexio (spicc).

30

ANATÓMIA TÚLÉLŐKÖNYV

#anatómiatúléllőkönyv

Ha alaposabban szemügyre vesszük a felső ugróízületet, akkor láthatjuk, hogy a bokavillába illeszkedő trochlea tali elülső része szélesebb, mint a hátulsó. Ez azt jelenti, hogy minden egyes dorsalflexio során (pipában) a trochlea tali szélesebb része kerül a bokavillába, amely így mintegy szétfeszíti azt. A syndesmosis tibiofibularis erős szalagrendszerére gyakorolt feszítő hatás stabilizálja az ízületet, amelyre szükség is van: a járás során ugyanis a sarok éri el először a talajt, vagyis a láb dorsalflectalt helyzetben ér le. Ez azért fontos, mert a földet érő lábra hamarosan ráhelyezzük a teljes testsúlyunkat: célszerű, hogy a szerkezet a lehető legstabilabb legyen (ezért logikus, hogy a térdízület sem tud rotálni nyújtott helyzetben).

![img-25.jpeg](img-25.jpeg)
Az ugróízületek tengelyei: hátulnézetben (balra) és felülnézetben (jobbra).

Az alsó ugróízület (articulatio talotarsalis) összetett, és bonyolult ízület, mely valójában két alízületre osztható.

A talus facies articularis calanea posteriora, valamint a calcaneus facies tarticularis talaris posteriora között alakul ki az articulatio subtalaris. Mechanizmusát tekintve forgó (trochoid) ízület lenne, melynek tengelye antero-posterior irányba mutat (elől kissé medialra, hátul kissé lateralra). Az ízület előtt találjuk a talust a calcaneushoz rögzítő ligamentum talocalcaneum interosseumot (mely a két csont sulcusaiból létrejövő sinus tarsiban található).

Az articulatio talocalcaneonavicularis a talus elülső és középső, valamint feji ízfelszíne (ezek alkotják az ízfeji oldalt), illetve a calcaneus elülső és középső ízfelszínei és az os naviculare ízfelszíne között jön létre (utóbbiak alkotják a vápai oldalt). Az egyetlen probléma, hogy a vápát alkotó képletek csak előlről és lateralról határolják a fejet, az ízületi vápa medialisan és alul hiányos. Ezt a hiányosságot pótolja a medialisan, a sustentaculum tali alsó felszínéről az os naviculare alsó felszínére húzódó szalag (ligamentum calcaneonaviculare plantare), melynek belső, ízületi üreg felé tekintő felszínét porc borítja. A szalaggal kiegészülve a vápa teljes.

![img-26.jpeg](img-26.jpeg)
Az alsó ugróízület felülnézetben: a talus eltávolítva, belelátunk az ízületi vápába.

ANATÓMIA TÚLÉLŐKÖNYV

#anatómiatúléllőkönyv

Az articulatio talocalcaneonavicularis önmagában gömbízület lenne. Ugyanakkor, mivel a talusnak van egy másik, a calcaneusszal alkotott forgó ízülete is, a talocalcaneonavicularis ízület sem működhet gömbízületként. A két részízület (articulatio subtalaris, articulatio talcalcaneonavicularis) egy kompromisszumos tengelyt alakít ki, így az articulatio talotarsalis összességében egy forgó (trochoid) ízületként mozog. Tengelye antero-posterior irányban áll, ugyanakkor elülső vége kissé magasabban és medialisabban van (tehát a tengely hátra-lateral felé lejt). Ennek következtében az ízület mozgásai igencsak bonyolultak lesznek.

Amikor a lábunkat lazán a földön tartva medial felé forgatjuk (berotáció), az öregujjunk kissé elemelkedik a talajtól (mintha supinalodna és át akarna fordulni, pont, mint ahogy a tenyerünkél láttuk), míg a talp lateralis éle a felső ugróízületben plantarflexioba kerül. Mindeközben a berotáció következtében az öregujj a középvonal felé mozog (tehát a láb egyben addukálódik is). A berotációra létrejövő plantarflexio – adductio – supinatio (PADS) hármasát inversionak nevezzük.

Ezzel szemben, ha hasonló helyzetben a középállásból kifelé rotáljuk, az öregujj ugyan közelít a talajhoz (a láb mintegy pronalodik), de a láb a felső ugróízületben dorsalflexioba kényszerül. Mindeközben a lábujjak a test középvonalától elfelé mutatnak (abductio). Az alsó ugróízületben végzett, kirotáció hatására létrejövő dorsalflexio – abductio – pronatio (DABP) hármasát nevezzük eversionak.

|  ízület neve | articulatio talocruralis  |
| --- | --- |
|  ízület típusa | gynglimus  |
|  tengelyek száma | 1  |
|  ízület mozgásai | • dorsalflexio
• plantarflexio  |
|  ízvápa | • facies articularis inferior tibiae
• facies malleolaris medialis
• facies malleolaris lateralis  |
|  ízfej | • trochlea tali
• facies articularis malleoli medialis
• facies articularis malleoli lateralis  |
|  vápaajkak | nincs  |
|  discusok, meniscusok | nincs  |
|  szalagok | • ligamentum deltoideum
• ligamentum talofibulare anterius, posterius
• ligamentum calcaneofibulare  |
|  részízület neve | articulatio talocalcaneonavicularis | articulatio subtalaris  |
| --- | --- | --- |
|  ízület típusa | gömb | trochoid  |
|  tengelyek száma | 3 | 1  |
|  ízület mozgásai | • ld. a teljes ízületnél | • ld. a teljes ízületnél  |
|  ízvápa | • facies articularis talaris media, anterior
• facies articularis ossis navicularis
• ligamentum calcaneonaviculare plantare | • facies articularis calcanea posterior  |
|  ízfej | • facies articularis capitis tali
• facies articularis calcanea media, anterior | • facies articularis talaris posterior  |
|  vápaajkak | nincs |   |
|  discusok, meniscusok | nincs |   |
|  szalagok | • ld. a teljes ízületnél | •  |

Ezen mozgásokat úgy is felfoghatjuk, mint a kétlábon járás következtében kialakult evolúciós kompromisszumot. Az emberi fajra jellemzően a két alsó végtag feladata a test talaj fölött tartása. Járás közben egy bizonyos ideig csupán az egyik van a talajon: ennek a lehető legstabilabbnak kell lennie. Ez úgy érhető el, ha a lehető legkevesebb ízület van a rendszereben (hiszen minden ízület potenciális instabilitáshoz vezet a mozgásai miatt). Ugyanakkor, mégsem válhatnak célopókké, hiszen közben mozgékonynak is kell lennie az egyed helyváltoztatásának biztosítása érdekében. Ezen kettő, egymással ellentétes érdeket az evolúció úgy oldotta fel, hogy megpróbálta a felső- és alsó ugróízület egymáshoz viszonyított tengelyállásán keresztül belezúfolni a lehető legtöbb mozgást ezekbe a szerkezetekbe.

|  ízület neve | articulatio talotarsalis  |
| --- | --- |
|  ízület típusa | trochoid  |
|  tengelyek száma | 1  |
|  ízület mozgásai | • inversio
• eversio  |
|  ízvápa | • facies articularis talaris posterior, media, anterior
• facies articularis ossis navicularis
• ligamentum calcaneonaviculare plantare  |
|  ízfej | • facies articularis capitis tali
• facies articularis calcanea posterior, media, anterior  |
|  vápaajkak | nincs  |
|  discusok, meniscusok | nincs  |
|  szalagok | • ligamentum talocalcaneum interosseum
• ligamentum calcaneonaviculare plantare  |

![img-27.jpeg](img-27.jpeg)
A felső (balra) és alsó (jobbra) ugróízület mozgásai.

ANATÓMIA TÚLÉLŐKÖNYV

#anatómiatúléllőkönyv

# A lábtő ízületei

A lábtő további ízületeit csak röviden tárgyaljuk, lévén ezek mind feszes ízületek.

A calcaneus és az os cuboideum között kialakuló ízület az articulatio calcaneocuboidea. Önmagában nem sok jelentősége van, „fontosságát” az adja, hogy az ízület egy vonalba esik a talus és az os naviculare találkozásával. Az így kialakult ízületi vonalra szokás úgy is hivatkozni, mint articulatio tarsi transversa Choparti. Az ízület (és az ízületi vonal) fő szalagja (ligamentum bifurcatum) a calcaneus dorso-lateralis oldalán ered, ahonnan kettéágazva sugárzik az os naviculare (ligamentum calcaneonaviculare) és az os cuboideum (ligamentum calcaneocuboideum) hátára.

Napjainkban nem túl lényeges ízületi vonal, inkább történelmi jelentőségű. A modern művégtagok kora előtt az alsó végtag amputációja során igyekeztek minél több járófelületet megtartani. A ligamentum bifurcatum átvágásával az articulatio tarsi transversa Chopart felnyílt, és a distalis rész amputálhatóvá vált. A proximalis rész (a proximalis csontok, vagyis a talus és calcaneus) még képes volt ellátni valamelyest a járáshoz szükséges alátámasztó funkciót.

![img-28.jpeg](img-28.jpeg)
A láb ízületei - felülnézetben.

|  articulatio talocalcaneonavicularis  |
| --- |
|  articulatio calcaneocuboidea  |
|  articulatio cuneonavicularis  |
|  articulatio internavicularis  |
|  articulatio tarsometatarsalis  |
|  articulatio metatarsophalangealis  |
|  articulatio interphalangealis  |
|  articulatio interphalangealis proximalis  |
|  articulatio interphalangealis distalis  |

Napjainkban az egyre kifinomultabb művégtagok miatt nemigen használjuk amputációra ezt az ízületi vonalat. Ebben az is szerepet játszik, hogy az előző évszázadokban az amputáció általában traumás okból történt, míg napjainkban elsődlegesen vascularis oka van (érbetegségek). Ha az ér a boka környékén beszűkült (pl. cukorbetegség vagy magasvérnyomás szövődményeként), valószínűleg a vádli vagy a comb magasságában sem egészséges, idővel re-amputációra lenne szükség. Épp ezért, inkább magasabban amputálunk (ott, ahol az ér már biztosan „jó”), majd a „hiányt” megfelelő minőségű művégtaggal pótoljuk (gondoljunk csak a paralimpikonok által is használt „kenguru” alsó végtagra emlékeztető szerkezetekre). Itt kell megjegyezni, hogy a cukorbetegség vagy magasvérnyomás kezelése során nem illik eljutni az amputáció szükségességéig. Életmódváltással és gyógyszeres kezeléssel mindkét betegség maximálisan kordában tartható, az amputáció tulajdonképpen a különböző okokból kialakuló terápiás sikertelenség okozta szövődmények következménye.

Az os naviculare és a három ékcsont között kialakuló ízület az articulatio cuneonavicularis szintén feszes ízület. Ugyancsak feszes ízületek az os cuneiformék közötti articulatio intercuneiformisok. Az ízületeket számtalan rövid szalag rögzíti, melyek ismerete messze túlmutat az általános orvosi kompetenciákon.

# A lábtő-lábközép ízületek

A lábtő- és lábközépcsontok között kialakuló ízületek (articulatio tarsometatarsalis Lisfranci) feszes ízületek, melyeket proximálisan az os cuneiformék és az os cuboideum, distalisan a metatarsusok alkotnak. Az ízületeket dorsalisan, plantarisan és a csontok között is számtalan erős szalag stabilizálja. Az os cuneiforme intermedia rövidsége miatt az ízületi vonal a II. metatarsusnál proximal felé beugrik. Szintén a láb amputációs sebészetében fontos ízület.

ANATÓMIA TÚLÉLŐKÖNYV

#anatómiatúléllőkönyv

|  ízület neve | articulatio metatarsophalangealis / MTP  |
| --- | --- |
|  ízület típusa | Korlátolt szabad  |
|  tengelyek száma | 1  |
|  ízület mozgásai | • flexio
• extensio
• abductio
• addutcio  |
|  ízesülő felszínek | • caput ossis metatarsi
• basis ossis phalangis proximalis  |
|  vápaajkak | nincs  |
|  discusok, meniscusok | nincs  |
|  szalagok | • ligamenta collateralia
• ligamentum metatarsale transversum profundum  |

# A lábközép-ujjperc ízületek

Szerkezetileg megegyeznek a kéz hasonló ízületeivel. Típusukat tekintve az összes korlátolt szabadízület (az öregujjé is!). Mozgásaik még korlátozottabbak, mint a kézen található, hasonló ízületeké. A metatarsusok fejeit egy erős haránt szalag köti össze (ligamentum metatarsale transversum profundum).

![img-29.jpeg](img-29.jpeg)

![img-30.jpeg](img-30.jpeg)

![img-31.jpeg](img-31.jpeg)
A metatarsophalangealis ízületek (balra) és az ujjak ízületeinek mozgásai (jobbra).

![img-32.jpeg](img-32.jpeg)

# Az ujjpercek ízületei

Szerkezetileg teljesen azonosak (egyszerű gynglimusok), ám kevésbé mozgékonyak, mint a kézen lévő, analóg ízületek.

![img-33.jpeg](img-33.jpeg)
A láb szalagjai a lábháti oldalon.

![img-34.jpeg](img-34.jpeg)
A talp szalagjai.

ANATÓMIA TÚLÉLŐKÖNYV

#anatómiatúléllőkönyv

# A láb szalagjai

A csontoknál megismert hosszanti és haránt boltozat fenntartásában számos aktív és passzív tényező vesz részt. A hosszanti boltozat legfontosabb pontja a talus fejének alátámasztása, melyet a ligamentum calcaneonaviculare plantare végez. A szalag örökletes, hajlamosító tényezők (pl. bizonyos kötőszöveti betegségek), illetve környezeti faktorok (ácsorgó életmód, túl nagy testsúly) hatására megnyúlhat, melynek következtében a talus feje elmozdul az articulatio talocalcaneonavicularisból, és medialra, lefelé csúszik.

A hosszanti boltozat fenntartásában ezenkívül jelentős szerepet kap a tuber calcanei előtt, a csont plantaris felszínén eredő, a tuberositas ossis cuboidein letapadó, és a II-V. metatarsusok basisához sugárzó ligamentum plantare longum. Bár általában nem emeljük ki külön, valószínűleg a lábtó minden szalagja részt vesz a boltozat megtartásában.

A lábboltozatok megtartása nem csak a csontokat összetartó szalagrendszeren múlik. Mivel a járás során a láb folyamatosan alkalmazkodni kényszerül a talaj egyenetlenségeihez, miközben igyekszik megtartani boltívrendszerét, a passzív szalagrendszer mellett aktív, a boltozatok dinamikus változásait lehetővé tevő stabilizátorokra is szükség van.

![img-35.jpeg](img-35.jpeg)

Ezek közül a legfontosabb a lábszáron eredő három izom (lateralisan a m. fibularis longus, medialisan a m. tibialis anterior és m. tibialis posterior), melyek inaikkal képesek olyan húzóerőt kifejteni a lábra, amely befolyásolja annak boltozatait. Ugyanakkor fontos belátni, hogy ezen aktív tényezők nem lehetnek a lábboltozatok statikus megtartói, ugyanis az végtelenül fárasztó lenne az izmok számára.

A lábujjaknál – akárcsak a kézen, nem csak ízületeik, hanem a hajlításukat és feszítésüket végző ín és szalagkészülékek is rettentően fontosak. A lábháti oldalon itt is igencsak bonyolult az ínkészülék (angol nyelvterületen „dorsal hood”), mely a feszítő inak, valamint egyéb izmok inainak összesugárzásából alakul ki. Anatómiából ezt sem nem tárgyaljuk részletesen, illetve a láb kevésbé kifinomult mozgásai miatt a terület a traumatológiában is kevésbé fontos.

![img-36.jpeg](img-36.jpeg)

ANATÓMIA TÚLÉLŐKÖNYV

#anatómiatúléllőkönyv

![img-0.jpeg](img-0.jpeg)

A láb csontos-szalagos szerkezete medialról (fent) és lateralról (lent) rátekintve.

ANATÓMIA TÚLÉLŐKÖNYV

#anatómiatúléllőkönyv

# Az alsó végtag izmai és mozgásai

Az alfejezetben sorra vesszük az egyes izomcsoportokat anatómiai csoportosításuk szerint, valamint az egyes ízületekre való hatásuk alapján. Az alfejezet végén összefoglaló táblázatokban összegezzük az egyes ízületekre ható izmokat, valamint az egyes idegek által beidegzett izomcsoportokat.

# A belső csípőizmok

A belső csípőizmok a csípőízületre gyakorolt hatásukat tekintve heterogén csoportot alkotnak; nevüket onnan kapták, hogy a medencegyűrűn belül erednek, és onnan valamilyen úton kilépve a femur proximalis végén tapadnak. A csoporthoz 5 izom tartozik (m. psoas major, m. psoas minor, m. iliacus, m. obturator internus, m. piriformis), melyek közül egyesek a csípőízület hajlítói, míg mások inkább a csípőízület kirotátorai lesznek.

![img-1.jpeg](img-1.jpeg)

A csípőízület legnagyobb és legfontosabb hajlítója a m. iliopsoas, mely valójában két izom egyesüléséből jön létre. A m. iliacus a fossa iliacából ered, míg a m. psoas major a Th12-L4 csigolyák processus costariusairól húzódik lefelé. A két izom a ligamentum inguinale Pouparti alatt (vagyis a hiatus subinguinalis legilateralisabb részén) kilépve egyesült innal tapad a trochanter minoron (az egyesült ín miatt szokás őket mint m. iliopsoas említeni). A m. iliopsoas beidegzését az ágyéki idegfonat (plexus lumbalis) végzi.

Itt fontos megemlíteni, hogy amikor teljes felüléseket végzünk, valójában nem a hasizmok, hanem a m. iliopsoas dolgozik főként. Mint a törzs és a nyak anatómiaja c. fejezetben látni fogjuk, a hasizmok nem hidalják át a csípőízületet, így a csípőízület hajlításában (felülés) nem is vesznek részt. Csupán a törzs megemelése során az első 30-45°-ban (a lapocka földtől való elemelkedéséig) van jelentőségük (ez a hasprés). Ezért a teljes felülés több szempontból sem szerencsés. Egyrészt, ezáltal a felülés nem tekinthető hasizom gyakorlatnak, tehát nem az általunk gondolt izmot erősíti. Ami ennél is nagyobb probléma, hogy a m. iliopsoas rövidülésre hajlamos izom, így direkt edzése a rövidülés miatt a csípőízület részleges flexióját, a csípőből „görnyedt" testtartást eredményez. Ugyancsak kedvezőtlen, hogy a felülés során a gerincoszlop alsó része nagy mértékben terhelődik, mely nem kedvez a csigolya közti porckorongok egészségének sem.

A m. psoas minor bár nem tekinthető az alsó végtag izmának, mégis itt szokás említést tenni róla. Az izom a m. psoas major előtt ered a Th12-L1 csigolyák testének oldalán és a ramus superior ossis pubison tapad (a linea pectineán), tehát nem hidalja át a csípőízületet. Az ágyéki gerinc gyenge hajlítója.

A keresztcsont elülső felszínén (facies pelvina), a foramina sacralia anteriorától lateralisan ered a m. piriformis, mely a foramen ischiadicum majuson keresztül lateral felé kilép a medencéből. Az izom nem tölti ki teljesen a foramen ischiadicum majust, mind fölötte (hiatus suprapiriformis), mind alatta (hiatus infrapiriformis) egy-egy rést hagy szabadon, a medencéből a farizmok és a comb hátulsó felszínének régiójába tartó erek és idegek számára. A m. piriformis végül a combcsont trochanter majorán tapad. Működése közben abducálja, extendálja és kifelé rotálja a csípőízületet.

ANATÓMIA TÚLÉLŐKÖNYV

#anatómiatúléllőkönyv

Az utolsó izom a belső csípőizmok közül a m. obturator internus, mely a membrana obturatoria belső felszínén ered (úgy, hogy szabadon hagyja az azon áthaladó canalis obturatoriust). Az izom hátrafelé húzódik, majd a foramen ischiadicum minuson keresztül kifordul a medencéből (ina mintegy 90°-os irányváltoztatást tesz a spina ischiadica alatt), majd a trochanter majortól medialisan található fossa trochantericában tapad. Kifelé rotálja a csípőízületet.

Mind a m. piriformis, mind a m. obturator internus beidegzését a plexus ischiadicus végzi.

![img-2.jpeg](img-2.jpeg)
A belső csípőizmok: m. obturator internus és m. piriformis a jobb medencefélen, a középvonalból rátekintve.

|  Belső csípőizmok  |   |   |   |   |
| --- | --- | --- | --- | --- |
|  Izom neve | eredése | tapadása | Mely ízületre hat, hogyan? | Beidegzése  |
|  m. iliacus | • fossa iliaca | • trochanter minor, a m. psoas majorral közösen | • articulatio coxae
o hajlítja | plexus lumbalis  |
|  m. psoas major | • processus costarius, Th12-L4 csigolyák | • trochanter minor, a m. iliacusszal közösen | • articulatio coxae
o hajlítja  |   |
|  m. piriformis | • facies pelvina ossis sacri | • trochanter major | • articulatio coxae
o kirotálja
o abducálja
o feszíti | plexus ischiadicus  |
|  m. obturator internus | • membrana obturatoria belső felszíne | • fossa trochanterica | • articulatio coxae
o kirotálja  |   |

# A külső csípőizmok

A külső csípőizmok – a belső csípőizmokhoz hasonlóan ugyancsak heterogén csoportot képeznek. Közös jellemzőjük, hogy a medence csontos keretének külső felszínén erednek, döntően dorsalisan (egy kivételével), és hogy a femur proximalis végén tapadnak.

A medence hátulsó felszínén két apró izom, a m. gemellus superior és m. gemellus inferior erednek a ramus ossis ischii területén (előbbi a spina ischiadica, utóbbi a tuber ischiadicum közelében) úgy, hogy a m. obturator internus ina közöttük halad, majd azzal együtt tapadnak a fossa trochantericában.

ANATÓMIA TÚLÉLŐKÖNYV

#anatómiatúléllőkönyv

Mivel a két, vöröses színű izom között halad a m. obturator internus fehéres ina, magyar gyakorlatban a formációt gyakran nevezik osztrák zászlónak. A m. gemellus superior és m. gemellus inferior – a m. obturator internushoz hasonlóan – kifelé rotálják a csípőízületet.

![img-3.jpeg](img-3.jpeg)
A belső csípőizmok (néhány) és a külső csípőizmok, hátulról rátekintve. A m. gluteus maximus eltávolítva, a m. gluteus medius átvágva és részben eltávolítva.

A m. quadratus femoris a tuber ischiadicumtól húzódik a combcsont proximalis végének hátulsó felszínén lévő crista intertrochantericához. A gemellusokhoz hasonlóan kifelé rotálja a csípőízületet. A medence hátulsó felszínén eredő külső csípőizmokat a n. ischiadicus idegzi be.

Az egyetlen a külső csípőizmok közül, mely nem a medence hátulsó felszínén, hanem elől található, a m. obturator externus. Az izom a membrana obturatoria külső felszínén ered és onnan húzódik a combcsont fossa trochantericájához, meghozzá úgy, hogy a medencecsont és a combcsont között hátrabújik. Lefutásából következik, hogy ugyancsak kifelé rotálja a csípőízületet. A m. obturator externus beidegzője a n. obturatorius.

Ugyancsak a külső csípőizmok közé soroljuk a farizmok három rétegét.

A m. gluteus minimus az ala ossis ilii hátulsó felszínéről ered (a linea glutea anterior és linea glutea superior közötti területről), és a trochanter major csúcsán tapad. Működése közben abducálja és enyhén befelé rotálja a csípőízületet. A m. gluteus medius az előbbi izomtól felületesen (tehát azt betakarva) ered, ugyancsak az ala ossis ilii hátulsó felszínén (linea glutea anterior és linea glutea posterior közötti területen), majd ugyancsak a trochanter major csúcsán tapad. Működése közben abducálja és befelé rotálja a csípőízületet. A m. gluteus minimus és a m. gluteus medius beidegzését a n. gluteus superior végzi, mely a medencéből érkezik a hiatus suprapiriformison keresztül (ld. lentebb).

ANATÓMIA TÚLÉLŐKÖNYV

#anatómiatúlelőkönyv

Itt fontos megemlíteni a m. gluteus medius járás közben betöltött szerepét. A m. gluteus medius képes az alsó végtag abductiojára a csípőízületben. Ez azt jelenti, hogy ha a bal alsó végtagunkon állunk, akkor a jobbot ki tudjuk emelni oldalra a jobb m. gluteus mediusszal. Ugyanakkor, ha a jobb alsó végtagunkon állva egyensúlyozunk, és kidőlünk balra, akkor ebből a pozícióból a jobb m. gluteus medius tud minket visszahúzni függőlegesbe.

Az izom ebben az utóbbi esetben relatíve „megfordul”, azaz a stabil pont (melyhez képest a másik mozogni fog) az alsó végtag lesz („eredés”), míg „tapadása” ekkor a csípőlapát (és rajta keresztül a törzs). Veleszületett csípőficamban a caput femoris felfelé kicsúszik az acetabulumból, és ott egy másodlagos vápát alakít ki. A m. gluteus medius eredése és tapadása ezáltal közelebb kerül egymáshoz, így az izom elveszíti a funkciójához szükséges „előfeszítettségét”. Emiatt az érintettekben ún. kacsázó mozgás jön létre – a medence sosem stabil a fix alsó végtag felett, ezáltal egyensúlyát csak a medence billegésével (támasztó végtag oldalára kitolásával) tudja megtartani.

![img-4.jpeg](img-4.jpeg)
A m. gluteus medius működése: elernyedve (balra) és összehúzódva (jobbra).

A régió legfelületesebb izma a m. gluteus maximus, mely az ala ossis iliiról, a fascia thoracolumbalisról (nagy háti kötőszövetes lemez; ld. A törzs és a nyak anatómiája c. fejezetben), a ligamenta sacroiliaca posterioráról és a ligamentum sacrotuberaléről ered, majd a femur oldalsó felszínén (tuberositas glutea) tapad – legalábbis részben. Ugyanis a comb lateralis felszínén a crista iliaca elülső-külső részétől a tibia lateralis condylusáig húzódik egy kötőszövetes köteg (tractus iliotibialis), melyet a combot körbefogó fascia (fascia lata) megvastagodásának tartunk. A m. gluteus maximus rostjainak egy része a tractus iliotibialisban tapad. A m. gluteus maximus helyzetéből adódóan a csípőízület legnagyobb extensora (tulajdonképpen lépcsőzés közben elsősorban a m. gluteus maximus tol fel minket a következő lépcsőfokra). Beidegzését a hiatus infrapiriformison kilépő n. gluteus inferior végzi.

Ugyancsak a külső csípőizmok közé soroljuk a comb elülső-lateralis oldalán elhelyezkedő, a spina iliaca anterior superiorról eredő m. tensor fasciae lataet, mely a m. gluteus maximushoz hasonlóan a tractus iliotibialisban tapad. Működése közben megfeszíti a fascia latát, melynek jelentőségét ld. később, a fascia részletes tárgyalásánál. Beidegzését a n. gluteus superior végzi (akárcsak a két kisebb gluteus izomét!).

|  Külső csípőizmok  |   |   |   |   |
| --- | --- | --- | --- | --- |
|  Izom neve | eredése | tapadása | Mely izületre hat, hogyan? | Beidegzése  |
|  m. gemellus superior | • spina ischiadica | • fossa trochanterica | • articulatio coxae
o kirotálja | n. ischiadicus  |
|  m. gemellus inferior | • tuber ischiadicum | • fossa trochanterica  |   |   |
|  m. quadratus femoris | • tubere ischiadicum | • crista intertrochanterica  |   |   |
|  m. obturator externus | • membrana obturatoria külső felszíne | • fossa trochanterica |   | n. obturatorius  |
|  m. gluteus minimus | • ala ossis ilii külső felszíne | • trochanter major | • articulatio coxae
o abducálja
o berotálja | n. gluteus superior  |
|  m. gluteus medius | • ala ossis ilii külső felszíne | • trochanter major  |   |   |
|  m. gluteus maximus | • crista iliaca, sacrum, fascia thoracolumbalis, lig. sacrotuberale | • tuberositas glutea
• tractus iliotibialis | • articulatio coxae
o feszíti | n. gluteus inferior  |
|  m. tensor fasciae latae | • spina iliaca anterior superior | • tractus iliotibialis | feszíti a fascia latat | n. gluteus superior  |

ANATÓMIA TÚLÉLŐKÖNYV

#anatómiatúléllőkönyv

# A comb medialis izomkompartmentje

A comb izmait három nagy csoportba sorolhatjuk, melyeket egymástól a comb nagy kötőszövetes burkának, a fascia latának a csonthoz való rögzülései választanak el egymástól.

A medialis izomkompartmentet szokás adductor izmoknak is nevezni, mivel ezen izmok fő – de nem kizárólagos – hatása a comb adductiója a csípőízületben.

A régió legmélyebben, a femur medialis oldalával párhuzamosan haladó izma a m. adductor magnus, mely a ramus inferior ossis pubisón ered, és a combcsont hátulsó felszínén tapad a linea aspera medialis ajkán, valamint a condylus medialis tuberculum adductoriumán. A tapadás azonban nem folyamatos. A linea aspera mentén a csont és az izom között több nyílás marad szabadon, hogy a comb elülső felszínéről vérerek léphessenek a csont hátulsó felszínéhez (ld. később).

![img-5.jpeg](img-5.jpeg)
A far régiójának felületes izma: a m. gluteus maximus.

![img-6.jpeg](img-6.jpeg)
A comb medialis izomkompartmentje, hátulról előrefelé felépítve (jobbról balra). A m. obturator externus (külső csípőízom) helyzete miatt látszik.

A m. adductor magnus tuberculum adductoriumon való tapadása fölött egy nagyobb nyílást (hiatus adductorius, vagy hiatus tendineus) látunk, mely a comb legnagyobb ereinek átlépését teszi lehetővé az elülső felszínről a térhajlatba.

A m. adductor magnus működése közben adducálja a csípőízületet, valamint kis mértékben képes annak feszítésére és kifelé rotálására.

A m. adductor magnus legfelső, még vízszintes lefutású rostjait szokás m. adductor minimusnak nevezni. Az izom beidegzése kettős: elülső felszínén a n. obturatoriustól kap ágakat, míg hátulsó felszínén a n. ischiadicus biztosítja ellátását.

A m. adductor magnus előtt helyezkedik el a sokkal rövidebb m. adductor brevis, mely ugyancsak a ramus inferior ossis pubisón ered, és a linea aspera labium medialéjának legtetején tapad. A m. adductor magnushoz hasonlóan főként adductor, de képes kissé extendálni és kifelé rotálni a csípőízületet. Beidegzését a n. obturatorius végzi.

ANATÓMIA TÚLÉLŐKÖNYV

#anatómiatúlelőkönyv

A m. adductor brevis előtt helyezkedik el egészen proximalisan a ramus superior ossiss pubis pecten ossis pubisán eredő m. pectineus, mely a femur linea pectineáján tapad. Az izom bár a medialis kompartmenthez tartozik, sok szempontból kivétel. Működését tekintve inkább a csípőízület hajlítója, kisebb mértékben adductora és kifelé rotálója. Beidegzését a n. femoralis végzi.

Valamivel lentebb, ugyancsak a m. adductor brevis előtt haladva találjuk a m. adductor longust. Az izom a ramus inferior ossis pubison ered és a m. adductor brevis folytatásába esve tapad a linea aspera medialis ajkán. Főként adductor, de képes kissé extendálni és befelé rotálni a csípőízületet. Beidegzését a n. obturatorius adja.

A comb medialis peremén halad az adductor kompartment utolsó tagja, a m. gracilis, mely a ramus inferior ossis pubis legmedialisabb részén ered, és mind a csípő-, mind a térdízületet áthidalva tapad a tibia medialis condylusa alatti területen, másik két izom társaságában (ld. őket később). A m. gracilis helyzetéből adódóan adducálja és befelé rotálja a csípőízületet, valamint hajlított térd mellett befelé rotálja a térdízületet. Beidegezését ugyancsak a n. obturatorius biztosítja.

![img-7.jpeg](img-7.jpeg)
A far régójának felületes izma: a m. gluteus maximus.

|  A comb medialis izom kompartmentje  |   |   |   |   |
| --- | --- | --- | --- | --- |
|  Izom neve | eredése | tapadása | Mely ízületre hat, hogyan? | Beidegzése  |
|  m. adductor magnus | ramus inferior ossis pubis | linea aspera, labium mediale
tuberculum adductorium | articulatio coxae
adducálja
kirotálja
feszíti | n. ischiadicus,
n. obturatorius  |
|  m. adductor brevis |   | linea aspera, labium mediale |   | n. obturatorius  |
|  m. adductor longus  |   |   |   |   |
|  m. gracilis |   | tibia, condylus medialis alatt | articulatio coxae
adducálja
berotálja
feszíti  |   |
|   |  articulatio genus
hajlított helyzetben berotálja  |   |   |   |
|  m. pectineus | pecten ossis pubis | linea pectinea femoris | articulatio coxae
hajlítja
adducálja
berotálja | n. femoralis  |

# A comb elülső izomkompartmentje

A comb elülső felszínén elhelyezkedő izmokat a tankönyvek gyakorta combfeszítőknek (extensoroknak) hívják, abból a tényből kiindulva, hogy fő hatásuk a térdízület extensioja (abba a szemantikai problémába nem belemenve, hogy a „combfeszítő” minden szempontból helytelen, hiszen maximum a térdfeszítő lenne helyes megnevezés).

A legmélyebben elhelyezkedő izomcsoport három tagból áll, ezek a m. vastus medialis, m. vastus intermedius és m. vastus lateralis. Az izmok a combcsont elülső felszínén erednek medialisan, elől és oldalt, a trochanter majortól és a linea intertrochantericától lefelé, majd egy közös ínba összesugározva a patellán keresztül a tuberositas tibiaére. Az ín patella alatti részét nevezzük ligamentum patellaének, míg a patella mellett elhaladó részletek alkotják a retinaculum patellae medialét és retinaculum patellae lateralét. A vastusok a térdízület erős extensorai, beidegzésüket a n. femoralis végzi.

ANATÓMIA TÚLÉLŐKÖNYV

#anatómiatúléllőkönyv

Eggyel felületesebben csatlakozik a vastusokhoz a m. recetus femoris, mely két fejjel (caput rectum, caput reflectum) ered a spina iliaca anterior inferioron, valamint az acetabulum felett az os coxaen, majd a vastusok inához csatlakozva azokkal együtt tapad a tuberositas tibiaen. A három vastus izmot és a m. rectus femorist szokás együtt m. quadriceps femorisnak is nevezni. A m. rectus femoris ugyancsak a térdízület extensora, valamint – mivel áthidalja a csípőízületet is – annak hajlítója (elhanyagolható erővel! A csípőízület valódi hajlítói a m. iliopsoas és a m. pectineus!).

A m. rectus femoris beidegzését is a n. femoralis végzi.

Az elülső kompartment legfelületesebb izma a m. sartorius, mely a spina iliaca anterior supereioron ered, majd a combot lateralról medial felé keresztezve húzódik a tibia medialis condylusához, ahol a m. gracilisszal együtt tapad (ld. lentebb).

![img-8.jpeg](img-8.jpeg)
A comb elülső felszínének izmai: a mély (jobbra), a középső (középen) és a felületes réteg (balra).

Működése különleges. Helyzetéből adódóan a térdízület extensorának tekintjük, ugyanakkor a térdízület feszítésére csak a csípőízület extendált helyzetében képes. Mivel áthidalja mind a csípő-, mind a térdízületet, képes mindkét ízület hajlítására (!!!), melynek a járás során lesz igazán jelentősége (a járás egy pontján a m. sartorius az egyetlen működő izom). Mindemellett, hajlított térdízület esetén képes a térdízület berotálására. Beidegzését a n. femoralis biztosítja.

|  A comb elülső izom kompartmentje  |   |   |   |   |
| --- | --- | --- | --- | --- |
|  Izom neve | eredése | tapadása | Mely ízületre hat, hogyan? | Beidegzése  |
|  m. vastus medialis | • femur, elülső felszín
o medialisan
o elől
o lateralisan | • tuberositas tibiae | • articulatio genus
o feszíti | n. femoralis  |
|  m. vastus intermedius  |   |   |   |   |
|  m. vastus lateralis  |   |   |   |   |
|  m. rectus femoris | • spina iliaca anterior superior (caput rectum)
• acetabulum feletti terület (caput reflectum9 |   | • articulatio genus
o feszíti
• articulatio coxae
o hajlítja (elhanyagolható)  |   |
|  m. sartorius | • spina iliaca anterior superior | • condylus medialis tibiae alatt | • articulatio coxae
o hajlítja
• articulatio genus
o hajlítja
o feszíti (nyújtott csípő mellett)
o befelé rotálja (hajlított térd mellett)  |   |

ANATÓMIA TÚLÉLŐKÖNYV

#anatómiatúléllőkönyv

# A comb hátulsó izomkompartmentje

A comb hátulsó felszínén elhelyezkedő izmokat a tankönyvek gyakorta combhajlítóknak (flexorok) hívják, abból a tényből kiindulva, hogy fő hatásuk a térdízület flexiója. Ugyanakkor, mint látni fogjuk, az izmok többsége mind a csípő-, mind a térdízületet áthidalja, mi több, ezekben ellentétes mozgásokat hoz létre (az ízületek helyzete miatt).

![img-9.jpeg](img-9.jpeg)
A comb hátulsó felszínének izmai: a mély (jobbra), a középső (középen) és a felületes réteg (balra).

Lateralról medial felé haladva a comb hátulsó felszínének első izma a m. biceps femoris, mely nevének megfelelően két fejjel ered. A rövid fej (caput breve) a femur testének distalis felében ered a linea aspera labium lateraléjáról, míg a hosszú fej (caput longum) a medencecsont tuber ischiadicumáról húzódik lefelé. A két fej lateralisan egyesülve az apex capitis fibulaen tapad. Az izom a csípőízület feszítője, valamint a térdízület hajlítója, illetve a hajlított helyzetű térdízület kifelé rotátora. Beidegzését a n. ischiadicus végzi.

A hosszú fejjel párhuzamosan, tőle medialra halad az ugyancsak a medence tuber ischiadicumán eredő m. semimembranosus, mely a tibia medialis condylusa alatt tapad. Nevét onnan kapta, hogy az izom felső 1/3-a inkább inas lemez, mintsem izom. Működése közben feszíti a csípőízületet, és hajlítja a térdízületet. Beidegzését a n. ischiadicus végzi.

A régió utolsó izma a m. semimembranosustól felületesen haladó m. semitendinosus, mely ugyancsak a tuber ischiadicumon ered, és a m. semimembranosustól felületesen tapad a tibia medialis condylusa alatt, másik két izommal közösen (m. gracilis, m. sartorius). A m. semitendinosus feszíti a csípőízületet, hajlítja a térdízületet és hajlított helyzetű térdízületet befelé rotálja. Beidegzését ugyancsak a n. ischiadicus látja el.

A három izom (m. gracilis, m. sartorius, m. semitendinosus) együtt tapadását pes anserinus superficialisnak nevezzük. A három izmot – magyar nevük után – szokás úgy is emlegetni, hogy „karcsú-szabó-inas" (kreatív orvostanhallgatók által alkotott, ám vizsgán kevésbé szerencsés szösszetétel hozható létre a latin nevekből is: a pes anserinus superficialis a S(Z)AR-TEN-G(E)R izmok közös tapadási helye).

Lévén a m. semimembranosus az említett három izomtól mélyebben, de hasonló helyen tapad egyedül, egyes szerzők mint pes anserinus profundus hivatkoznak rá.

ANATÓMIA TÚLÉLŐKÖNYV

#anatómiatúlelőkönyv

|  A comb hátulsó izom kompartmentje  |   |   |   |   |
| --- | --- | --- | --- | --- |
|  Izom neve | eredése | tapadása | Mely izületre hat, hogyan? | Beidegzése  |
|  m. biceps femoris | • caput longum
○ tuber ischiadicum
• caput longum
○ linea aspera, labium laterale | caput fibulae | • articulatio coxae
○ feszíti
• articulatio genus
○ hajlítja
○ kifelé rotálja | n. ischiadicus  |
|  m. semimembranosus | • tuber ischiadicum | condylus medialis
tibiae alatt | • articulatio coxae
○ feszíti
• articulatio genus
○ hajlítja
○ befelé rotálja  |   |
|  m. semitendinosus | • tuber ischiadicum | condylus medialis
tibiae alatt | • articulatio coxae
○ feszíti
• articulatio genus
○ hajlítja
○ befelé rotálja  |   |

# A comb és a far régió izomzatának áttekintése, a comb rekeszei

Akárcsak a felső végtag esetén, itt is kiválóan alkalmas tanulási célokra a kompartmentekénti és rétegenkénti haladás, a valóságban azonban sokkal hasznosabb, ha az ember átlátja a test 3 dimenziós viszonyait.

![img-10.jpeg](img-10.jpeg)
A comb izomkompartmentjei: elöl (balra), illetve hátulnézetben (jobbra). A comb keresztmetszetei (középen) a femur diaphysisének középtáján.

A felső végtaggal ellentétben az alsó végtagnál a szabad végtag első izületét (articulatio coxae) áthidaló izmok (főleg az elülső izmok) elő emberben rejtett helyzetben találhatóak, a hasüreg hátulsó-alsó részében. A m. iliacus és a m. psoas major (melyek közül az utóbbi egy szakaszon a hasüreg hátulsó falát is alkotja) a hiatus subinguinalison keresztül érik el a combcsont medialis oldalát. Ennél fogva csak akkor láthatóak, ha a hasüreget megnyitjuk és a hasúri szerveket, valamint a hátulsó fali hashártyát eltávolítjuk (részleteiben ld. Az emésztőrendszer anatómiája c. fejezetben).

A comb elülső felszínét szemügyre véve láthatjuk, ahogy a m. rectus femoris eltakarja szemünk elől mind a m. vastus intermediust, míg az izom két oldalán és kissé mélyebben helyezkedik el a m. vastus lateralis és a m. vastus medialis. A m. sartorius az elülső felszín legfelületesebb izma, mely keskeny szalagként húzódik lateralról medial felé, a térd irányába.

A hátulsó felszínen a m. gluteus maximus teljesen betakarja a far régiójának mélyebb izmait, valamint a comb medialis és posterior izmainak eredését is.

ANATÓMIA TÚLÉLŐKÖNYV

#anatómiatúléllőkönyv

A hátulsó felszínen a m. biceps femoris hosszú feje és m. semitendinosus egymással párhuzamosan haladva betakarja a medialisan futó m. semimembranosust, valamint a lateralisan elhelyezkedő m. biceps femoris rövid fejét.

A medialis izomkompartment ugyancsak nehezebben vizsgálható, mivel a femur medialis oldalán, az elülső és hátulsó izmok között mintegy septumot alkotva helyezkedik el.

A comb izmainak áttekintése után említést kell ejtenünk a comb ún. kompartmentjeiről. Mint a felső végtagnál láttuk, az izmokat széles, kötőszövetes lemezek, pólyák (fascia) veszik körbe, valamint osztják kisebb rekeszekre (a fascia lemezeket általában az izmok közé hatoló sövények – septum – horgonyozzák ki a csontokhoz).

A comb izmait körbe vevő pólya a fascia lata, mely elől a ligamentum inguinalétól, hátul a m. gluteus maximus saját izomfasciájáról lefelé húzódó, az izmok és a bőr között elhelyezkedő nagy fascia lemez, mely a térdnéi folyamatosan megy át a fascia popliteába és a lábszár fasciájába (fascia cruris). Elülső felszínének felső, medialis részén apró lyuk (hiatus saphenus) helyezkedik el az alsó végtag egyik nagy, felületes vénájának mélybe lépésére (v. saphena magna). A lyukat egy apró, átlyuggatott lemez zárja le (lamina cribrosa). A comb lateralis oldalán a fascia lata megvastagszik, s mint tractus iliotibialis házódik a spina iliaca anterior superiortól a tibia lateralis condylusához. A fascia lata különlegessége még, hogy egyes izmokat (m. sartorius, m. gracilis) külön, önálló, zárt hüvelybe fog.

![img-11.jpeg](img-11.jpeg)
A comb izmai: elől (balra), hátul (középen) és oldalnézetben (jobbra).

ANATÓMIA TÚLÉLŐKÖNYV

#anatómiatúlelőkönyv

A fascia lata több helyen is kihorgonyzódik a femurhoz, annak teljes hosszában (a karral ellentétben itt nem szokás számon kérni a kitapadások (septumok) neveit). Ennek következtében a femur előtt, és a femur mögött, valamint tőle medialisan is létrejön egy csont és fascia által közrezárt tér (ún. osteofibrosus rekesz), az egyes izomcsoportoknak megfelelően. Az elülső térségre szoktunk extensor rekeszként, a hátulsóra flexor rekeszként hivatkozni, míg a medialisra adductorként: ezeket értelemben szerűen az előbb megtárgyalt elülső, hátulsó felszíni és medialis izmok töltik ki.

A fasciák szerepe abban áll, hogy szűk, feszes rekeszekben tartva az izmokat biztosítják egyrészt azok eredését, másrészt összehúzódásuk során fokozzák az erőátvitel hatásfokát, mivel megakadályozzák az izmok húzási irányra merőleges „összegyűrődését”.

Mindemellett fontos funkciójuk, hogy a sérülékeny képletek (izmok, artériák, mély vénák, idegek) mind a fascia rekeszen belül haladnak, ezáltal védik azokat. A combon ez a septumoknak megfelelően történik: ne vékony lapként képzeljük el a sövényeket, hanem inkább széles, kötőszövetes térségnek. Elől az extensor és az adductor rekesz között jön létre a canalis adductorius melyben a comb előlről a hátulsó felszínre tartó nagy erei haladnak, míg hátul a flexor és az adductor rekesz között jön létre egy kötőszövetes térség, a comb hátulsó felszínét és a distalis végtagrészeket ellátó idegek számára.

![img-12.jpeg](img-12.jpeg)
Az alsó végtag bőnyéi elől (balra) és hátul nézteben (jobbra).

ANATÓMIA TÚLÉLŐKÖNYV

#anatómiatúléllőkönyv

# A lábszár hátulsó felszínének izmai

A lábszár hátulsó felszínének izmait gyakran mint lábszárhajlítókat említik (holott a lábszár ugyebár nem hajlítható). A lábszár izmai – eredésük és tapadásuk függvényében – képesek hatást kifejteni a térd és bokaízületre, illetve a láb egyéb ízületeire is. Tárgyalásuk során az eddig megszokott módszer szerint előbb a mély izmokat vesszük, majd erre építjük rá rétegenként az egyre felületesebben elhelyezkedőket.

A lábszár hátulsó felszínén elhelyezkedő izmok három rétegben, két kompartmentben helyezkednek el. A mély flexor rekeszben három izom található, melyek – mint látni fogjuk – nem megfelelő sorrendben erednek. A legdateralisabban eredő mély izom a **m. flexor hallucis longus**, mely a fibula hátulsó felszínén ered, majd ina a sulcus tendinis musculi flexoris hallucis longiban haladva húzódik, a hallux distalis phalanxához. Működése közben hajlítja az öregujj valamennyi ízületét, valamint kisebb mértékben a láb összes ízületét, illetve a bokaízületben elősegíti a plantarflexiót.

![img-13.jpeg](img-13.jpeg)
A lábszár hátulsó felszínének izmai: a mély (jobbra), a középső (középen) és a felületes izomréteg (balra).
A láb „spicc” állásban, hátulról tekintünk rá.

Tőle medialisabban – és valamivel mélyebben – ered a membrana interossea hátulsó felszínén a **m. tibialis posterior**, mely az os naviculare medialis-inferior felszínén (tuberositas ossis navicularis) tapad. Működése közben supinálja és adducalja a lábat az alsó ugróízületben (tehát inversiot okoz).

ANATÓMIA TÚLÉLŐKÖNYV

#anatómiatúléllőkönyv

A legmedialisabban, főleg a tibia hátulsó felszínén eredő izom a m. flexor digitorum longus, mely a medialis boka alatt a talpra kanyarodik, majd ott 4 ínra válva a II-V. ujjak distalis phalanxán tapad. Működéses közben hajlítja a II-V. ujjak valamennyi ízületét, valamint a láb kis ízületeit, illetve a bokaízületekben elősegíti a plantarflexiót.

A fentieket összefoglalva és az ábrát szemügyre véve láthatjuk, hogy az izmok a talpon épp az ellenkező oldalra tartanak, mint ahol a lábszáron erednek. Ez csak úgy oldható fel, ha inaik elhaladnak egymás felett/alatt, azaz kereszteződnek. A m. flexor digitorum longus medialisan ered és ina lateralra tart a talpon, míg a két másik izom, a m. tibialis posterior és a m. flexor hallucis longus lateralisabban erednek és inaik medialra tartanak a talpon. Mindezekből kifolyólag két kereszteződés jön létre az izmok inai között: egy a lábszár medialis oldalán, egy pedig a talpon. Lévén a m. flexor digitorum longus halad a másik kettővel ellentétes irányba, a m. flexor digitorum longus ina mindkét kereszteződésben részt vesz, meghozzá felületesen. A lábszár medialis oldalán kialakuló kereszteződés a chiasma cruris, melyben a m. flexor digitorum longus ina felületesen elhalad a m. tibialis posterior ina felett. A talpon kialakuló kereszteződés a chiasma plantae, melyben ugyancsak a m. flexor digitorum longus ina halad el felületesebben a m. flexor hallucis longus ina felett (tehát utóbbi ín van közelebb a csontokhoz).

Ugyancsak a lábszár hátulsó felszínének izma a m. popliteus, mely a femur lateralis condylusának oldalsó felszínén ered, és a ligamentum collaterale fibulare és az ízületi tok között ferdeń átbújva a tibia hátulsó felszínén lévő linea popliteán tapad. Hajlítja a térdet.

![img-14.jpeg](img-14.jpeg)
A lábszár hátulsó izomkompartmentje, medialról rátekintve.

Eggyel felületesebben, már a lábszár felületes flexor kompartmentjében található a caput fibulae, valamint innen a linea musculi soleihez húzódó inas íven eredő m. soleus, melynek ina belesugárzik a tuber calcanein tapadó ligamentum calcaneibe (Achilles-in).

A m. soleustól felületesen található a femur lateralis epicondylusának hátulsó felszínén eredő apró izom, a m. plantaris, melynek hosszú ina a m. gastrochnemius medialis feje (ld. lentebb) alatt helyezkedik el, és ugyancsak belesugárzik a közös tendo calcaneibe (tehát a lateralis izom alatt ered, de ina inkább már a medialis alatt található!). Jelentősége a gyakorlatban csekély, egyfajta rudimentként (fejlődési maradványként) fogható fel (az alkar m. palmaris longusának analógiája).

A m. plantaris fontossága vizsgán való kérdezhetőségében rejlik – ina ugyanis a gyakorlatlan szem számára könnyen összetéveszthető valamely ideggel. Felismerése az inak általános jellegzetességeinek felismerésében (laposak, egyfajta periodicitás jellemzi őket, valamint fény alatt mozgatva gyöngyházfényűen csillognak), valamint abban rejlik, hogy számítunk rá, hogy az izmot a lábszár hátulsó felszínén találjuk.

A lábszár hátulsó felszínének legfelületesebb izmai a felületes flexor kompartment felszínes részében elhelyezkedő, kétfejű m. gastrochnemius (caput laterale, caput mediale). Mindkét fej a neki megfelelő femur epicondyluson ered, majd izomhasaik szív alakban összesugározva a tendo calcaneiben végződnek. A fent említett másik két izommal együtt plantarflexiók a lábat a felső ugróízületben, valamint supinálják az alsóban. Mindkét gastrochnemius fej hajlítja a térdízületet is.

49

ANATÓMIA TÚLÉLŐKÖNYV

#anatómiatúlelőkönyv

A m. gastrochnemiust egyes könyvek két, különálló izomként kezelik (m. gastrochnemius lateralis, m. gastrochnemius medialis). A m. soleust és a két m. gastrochnemiust együttesen szokás m. triceps suraenak (a vádli háromfejű izma) is nevezni. A lábszár hátulsó felszínének izmait a n. tibialis idegzi be.

A lábszár hátulsó izomkompartmentje

|  Izom neve | eredése | tapadása | Mely ízületre hat, hogyan? | Beidegzése  |
| --- | --- | --- | --- | --- |
|  m. flexor hallucis longus | • fibula hátulsó felszíne | phalanx distalis hallucis | • articulatio talocruralis
o plantarflexio
• hallux ízületei
o hajlítja | n. tibialis  |
|  m. tibialis posterior | • membrana interossea | tuberositas ossis navicularis | • articulatio talotarsalis
o supinatio
o adductio  |   |
|  m. flexor digitorum longus | • tibia hátulsó felszíne | II-V. ujjak phalanx distalisa | • articulatio talocruralis
o plantarflexio
• ujjak ízületei
o hajlítja  |   |
|  m. popliteus | • condylus lateralis femoris | linea poplitea tibiae | • articulatio genus
o hajlítja  |   |
|  m. soleus | • linea musculi solei | tuber calcanei | • articulatio talocruralis
o plantarflexio  |   |
|  m. plantaris | • condylus lateralis femoris |   | • articulatio genus
o hajlítja  |   |
|  m. gastrochnemius | • condylus lateralis femoris
o caput laterale
• condylus medialis femoris
o caput mediale |   | • articulatio talocruralis
o plantarflexio
• articulatio talotarsalis  |   |

# A lábszár elülső felszínének izmai

A lábszár elülső felszínének izmait lábszár extensoroknak szoktuk nevezni, habár nem a lábszárra, hanem boka- és lábízületekre hatnak. Erednek a fibula elülső felszínén, a membrana interosseán, a tibia lateralis felszínén, valamint a lábszárat körbevevő fascia crurison.

A legmedialisabb izom a m. tibialis anterior, mely a condylus lateralis tibiaéről és a facies lateralis tibiaéről ered, és az os cuneiforme medialen valamint a tuberositas ossis metatarsi I-en tapad. Dorsalflectálja (pipa) és supinálja a lábat.

A membrana interosseán ered valamivel lateralisabban, az előző (valamint a következő) izomtól takartan a m. extensor hallucis longus. Az izom a hallux phalanx distalisán tapad. Dorsalflectálja a lábat és feszíti az öregujj, valamint a láb ízületeit.

A leg lateralisabb izom a m. extensor digitorum longus, mely a condylus lateralis tibiaen, a caput fibulaen és a membrana interossean ered és a II-V. ujjak phalanxain tapad. Ötödik ujjhoz futó izomrészletét szokás m. fibularis tertiusnak nevezni. Dorsalflectálja a lábat, és extendálja az ujjakat. A m. fibularis tertius részt vesz a láb pronatiójában.

Mindhárom izom beidegzését a n. fibularis profundus végzi.

![img-15.jpeg](img-15.jpeg)
A lábszár elülső felszínének izmai: a mélyebben (jobbra) és a felületesebben (balra) elhelyezkedők.

ANATÓMIA TÚLÉLŐKÖNYV

#anatómiatúléllőkönyv

![img-16.jpeg](img-16.jpeg)
A lábszár oldalsó izomkompartmentje

# A lábszár oldalsó felszínének izmai

A lábszár oldalsó felszínén, két keskeny, unipennatus izom helyezkedik el. Ezek közül a mélyebb a m. fibularis brevis (vagy más néven m. peroneus brevis), mely a fibula oldalsó felszínén és az izomrekeszeket elválasztó fascia sövényeken ered, majd a basis ossis metatarsi V-ön tapad. Plantarflectálja („spicc”) és pronálja a lábat.

Tőle felületesebben ered a m. fibularis longus (más néven m. peroneus longus) a caput fibulaen, valamint a fascia crurison, majd lateralisan a talp alsó felszínére lép (sulcus tendinis musculi fibularis longi), és mint a talp legmélyebb képlete, ferdén keresztezi azt, hogy végül az os cuneiforme medialén és a tuberositas ossis metatarsi I-en tapadjon. Plantarflectálja és pronálja a lábat.

Mindkét izom beidegzését a n. fibularis superficialis végzi.

A lábszár oldalsó izomkompartmentje, lateralról rátekintve.

|  A lábszár oldalsó izomkompartmentje  |   |   |   |   |
| --- | --- | --- | --- | --- |
|  izom neve | eredése | tapadása | Mely izületre hat, hogyan? | Beidegzése  |
|  m. fibularis brevis | • fibula
• fascia cruris | tuberositas ossis metatarsi V. | • articulatio talocruralis
○ plantarflexio
• articulatio talocruralis
○ pronatio | n. fibularis superficialis  |
|  m. fibularis longus | • caput fibulae
• fascia cruris | tuberositas ossis metatarsi I, os cuneiforme mediale | • articulatio talocruralis
○ plantarflexio
• hallux izületei
○ pronatio  |   |

# A lábszár izomzatának áttekintése, a lábszár rekeszei

Akárcsak a comb és a fartájék esetén, most is áttekintjük a régió izmait egységesen. A lábszár elülső felszínét szemügyre véve láthatjuk, ahogy a comb elülső felszínéről idesugárzó m. quadriceps femoris ina, a ligamentum patellae egészen a tuberositas tibiaeig húzódik.

ANATÓMIA TÚLÉLŐKÖNYV

#anatómiatúléllőkönyv

A lábszár elülső felszíne izmokban szegényes, a tibia medialis csontfelszíne fölött közvetlenül a lábszár bőre található (ezért olyan fájdalmas a tájék sérülése, mivel nincs rugalmas szövet, ami elnyelje az ütődések energiáját). A tibia lateralis felszínén, valamint a membrana interosseán és a fibulán látjuk sorban a m. tibialis anteriort, a m. extensor hallucis longust, valamint a m. extensor digitorum longust. Még lateralisabban találjuk a lateralis kompartment két izmát, a m. fibularis longust, valamint az izom által takarva a m. fibularis brevist.

A lábszár hátulsó felszínének meghatározó képlete a m. gastrochnemius, melynek fejei eltakarják szemünk elől a régió többi izmát. A két fej oldalán tűnik csak elő az egy réteggel mélyebben futó m. soleus. A három izom összesugárzik a tendo calcaneibe (Achilles-in), ezért szokás őket háromfejű vádliizomnak (m. triceps surae) is nevezni

![img-17.jpeg](img-17.jpeg)
A lábszár izmai: elől (balra), oldal (középen) és hátulnézetben (jobbra).

Ugyancsak itt kell említést tennünk a lábszáron eredő, de a lábon tapadó izmok inainak rögzítésére szolgáló szerkezetekről, a retinaculumokról. Mint a felső végtagnál láttuk, a csukló felett kifeszülő, pántszerű szalagok feladata az inak csonthoz szorítása. Ez az alsó végtag esetében még fontosabb, mivel a lábszár és a láb nyugalmi helyzetben közel 90°-os szöget zárnak be egymással. Az inak – hasonlítsuk őket acélsodronyokhoz – az izom eredése és tapadása közötti erőátvitelt teszik lehetővé, igencsak kis keresztmetszeten.

52

ANATÓMIA TÚLÉLŐKÖNYV

#anatómiatúléllőkönyv

Lévén feszes vezetékek, eredésük és tapadásuk között a legrövidebb utat választanák, ami az egyenes. A retinaculumok különösen fontosak az alsó végtag esetén, mivel a lábszárról a lábra tartó inakat mintegy „belekényszerítik” egy ívelt lefutásba (ld. a lenti ábrát)

A tibia bokanyúlványa és a sarokcsont medialis felszíne között feszül ki a retinaculum musculorum flexorum, mely alatt a lábszár hátulsó felszínének 3 mély izma átfordul a talpra. Ugyancsak a retinaculum területére esik a m. flexor digitorum longus és a m. tibialis posterior inainak kereszteződése (chiasma cruris), valamint ugyancsak itt húzódnak a lábszárról a talpra az a. tibialis posterior és a n. tibialis (ld. később) a m. flexor hallucis longus inától előrefelé.

![img-18.jpeg](img-18.jpeg)
A bokai zület környékén elhelyezkedő in-rögzítőkészülékek: elől (balra), medialisan (jobbra fönt) és lateralisan (jobbra lent), a három izomkompartmentnek megfelelően.

A lábszár és a láb elülső (dorsalis) felszínén feszül ki a két retinaculum musculorum extensorum (superius és inferius). A felső pántszerűen köti össze a tibia és a fibula elülső felszíneit a bokanyúlványok felett, míg az alsó X, vagy Y alakban köti össze a lábtócsontokat és a bokanyúlványokat. Mint látni fogjuk, a lábszár elülső izmainak inai mellett a retinaculumok alatt érkezik majd a lábhátra az a. tibialis anterior végága, valamint a n. fibularis profundus.

Lateralisan találjuk – az ugyancsak páros – retinaculum musculorum fibulariumot (superius és inferius), melyek a fibularis izmok inait szorítják a csontokhoz.

A lábszár izmainak tárgyalása után szükséges kitérni a lábszár nagy fasciája (fascia cruris) által alkotott kompartmentekre. Ezek ismerete elengedhetetlen a lábszáron elhelyezkedő erek és idegek visonyainak megértéséhez.

A fascia cruris felületes lemeze (lamina superficialis) a tibia elülső élén ered, és innen az extensor izmokat befedve a fibula elé húzódik, ahol egy septumot bocsát a csont elülső részéhez (septum intermusculare cruris anterius), ezzel elválasztva egymástól az elülső extensor és lateralis fibularis kompartmentet.

53

ANATÓMIA TÚLÉLŐKÖNYV

#anatómiatúléllőkönyv

A fibula előtt tovább húzódva elvonul a fibularis izmok felett, majd a lábszár oldalán egy újabb septumot bocsát a mélybe, ezúttal a fibula oldalsó részéhez (septum intermusculare cruris posterius), elválasztva ezzel egymástól a lateralis fibularis és a hátulsó, flexor kompartmentet.

A felületes lemez tovább húzódik a bőr alatt és hátrafelé megkerülve a lábszárat a tibia hátulsó élén tapad. Valamivel mélyebben (a m. soleustól mélyebben) a tibia hátulsó éléről egy másik, a fascia crurisszal párhuzamosan futó lemez (lamina profunda fasciae cruris) hajlik át a fibulához, ezzel egy mélyebb és egy felületesebb rekeszre osztva a flexor kompartmentet.

![img-19.jpeg](img-19.jpeg)
A fascia cruris és a lábszár izomrekeszei.

A mély flexor kompartment 3 izmot (m. flexor digitorum longus, m. tibialis posterior és m. flexor hallucis longus), valamint ér- és idegképleteket (n. tibialis, a. tibialis posterior, v. tibialis posterior, a. fibularis, v. fibularis, valamint a n. fibularis communis kezdeti szakasza) tartalmaz. A felületes flexor kompartmentben találjuk a m. triceps surae alkotóit (m. gastrochnemius, m. soleus), valamint a m. plantarist.

A fibularis kompartmentben helyezkedik el a két fibularis izom (m. fibularis brevis, m. fibularis longus), valamint a n. fibularis communis és vágágai, a n. fibularis superficialis, valamint a n. fibularis profundus kezdeti szakasza.

Az elülső, extensor kompartment szintén 3 izmot (m. extensor digitorum longus, m. extensor hallucis longus, m. tibialis anterior) tartalmaz, valamint itt helyezkedik el a n. peroneus superficialis és az a. tibialis anterior, valamint a v. tibialis anterior.

A septum intermusculare cruris posteriust tehát átfúrja a n. fibularis communis, majd a fibularis kompartmentben kettéválva a n. fibularis superficialis itt marad, míg a n. fibularis profundus pedig a septum intermusculare cruris anteriust átfúrva az extensor kompartmentbe kerül. Az ér- és idegképletek tárgyalását ld később.

Az osteofibrosus rekeszek jelentősége abban áll, hogy a lábszár sérülései (zúzódás, törés) esetén a lokális gyulladásos folyamatok, vagy a vérzés következtében az osteofibrosus kompartmentekbe folyadék áramlik. Mivel a fasciák relative feszes, rugalmatlan szerkezetek, nem képesek tágulásra. A beáramló folyadék miatt megemelkedő nyomás összenyomja a kompartmentekben futó vénákat és nyirokereket, aminek következtében még több folyadék marad vissza, a nyomás még tovább emelkedik, míg nem az artériák is összenyomódnak.

Innentől kezdve a kompartment képleteinek tápanyag és O2 ellátása nem biztosított, a kompartment izomképletei elhalnak – ez a kompartment szindróma. Ebben az esetben az egyetlen beavatkozási lehetőségünk, ha a bőrt és az alatta elhelyezkedő fasciákat hosszanti irányban bemetszük, így a folyadékkal eláraszott izmok képesek duzzadni, a nyomás nem emelkedik meg, és nem nyomják össze saját ereiket (ez a fasciotomia).

54

ANATÓMIA TÚLÉLŐKÖNYV

#anatómiatúléllőkönyv

![img-20.jpeg](img-20.jpeg)

# A lábhát izmai

A kézzel ellentétben, a láb dorsalis oldalán (dorsum pedis) is találunk izmokat. A m. extensor digitorum brevis a calcaneus lateralis oldalán ered a sinus tarsi nyílása felett, majd medial felé haladva inai belesugároznak a m. extensor digitorum longus inaiba. Feszíti az ujjakat, valamint lateral felé korrigálja a m. extensor digitorum longus húzásirányát.

A m. extensor hallucis brevis ugyancsak a calcaneus lateralis oldalán ered a sinus tarsi nyílása felett, majd ina belesugárzik a m. extensor hallucis longus inába. Extendálja az öregujjat.

Mindkét izom beidegzését a n. fibularis profundus végzi.

A dorsum pedisén láthatunk néhány izmot, melyek valójában a talp izmaihoz tartoznak. A láb leglateralisabb részén feltűnhet a kisujj egyik talpi izma, a m. abductor digiti minimi, a metatarsusok és phalanxok között pedig láthatjuk a bipennatus alakú m. interossei dorsalest (tárgyalásukat ld. lentebb).

|  A lábhát izmai  |   |   |   |   |
| --- | --- | --- | --- | --- |
|  Izom neve | eredése | tapadása | Mely ízületre hat, hogyan? | Beidegzése  |
|  m. extensor hallucis brevis | • calcaneus lateralis oldala | hallux feszítő készüléke | • ujjak ízületei
○ feszíti | n. fibularis profundus  |
|  m. extensor digitorum brevis | • calcaneus lateralis oldala | II-V. ujjak feszítő készüléke | • hallux ízületei
○ feszíti  |   |

# A talp izmai, a talp réteges szerkezete

A talpat, a tenyérhez hasonlóan feloszthatjuk rekeszekre, melyeket azonban itt nem „párnáknek" (thenar), hanem kiemelkedéseknek, vagyis eminentiáknak nevezünk.

A talp megértése olykor nehéz, főleg amikor az ember szemben találja magát a „talp 10 rétege" kezdetű mondattal. A talp rétegekre osztása önkényes, a könnyebb kezelhetőség érdekében történik. A cél az lenne, hogy a hallgatók, és minden gyakorló orvos pontosan értse, hogy melyik képlettől felületesen, illetve mélyen melyik másik képletet találja a talp egyes részein.

A fejezet végén a talp rétegeinek képleteit az eminentiákra osztva egy összefoglaló táblázat formájában is feltüntetem.

A legmélyebb rétegében nem találunk izmokat. Itt helyezkednek el az ízületek és szalagok kapcsán ismertetett képletek, úgy, mint a ligamentum plantare longum, a m. tibialis posterior inának tapadása, a ligamentum calcaneonaviculare plantare, valamint a talp legmélyebb képlete, a talpat lateralról medial felé keresztező m. fibularis longus ina.

ANATÓMIA TÚLÉLŐKÖNYV

#anatómiatúléllőkönyv

![img-0.jpeg](img-0.jpeg)
A talp legmélyebb (jobbra) és eggyel felületesebb (balra) rétege. Az erek és idegek eltávolítva.

Ettől felületesebben az eminentia plantaris intermediához tartozó mély izmok, a m. interossei plantares és a m. interossei dorsales találhatók. A m. interossei plantares 3, apró, unipennatus izom, melyek a metatarsusok között erednek. Funkciójukat tekintve adductorok, melyek a tenyér hasonnevű izmaihoz hasonlatosak. Az egyetlen különbség, hogy a talpon a lábujj abductio-adductio középpontja nem a 3., hanem a 2. ujj. Ezáltal a m. interossei plantares úgy helyezkednek el, hogy a lábujjakat a 2. lábujjhoz tudják közelíteni. A halluxnak van saját adductora, így a 3 m. interosseus plantarison a 3., 4. és 5. ujjak osztoznak: a 3., 4. és 5. metatarsusok medialis oldalán találjuk az izmokat. Tapadásuk az azonos lábujj proximalis phalanxán van, inkább kissé dorsalisan.

A m. interossei dorsales olyannyira a metatarsusok között helyezkednek el, hogy a láb dorsalis aspektusában látjuk őket – tárgyalásukra mégis itt kerítünk sort.

A m. interossei dorsales bipennatus izmok, melyek abductor funkcióval bírnak, elhelyezkedésük is e szerinti. A kislábujjnak, valamint a halluxnak van saját abductora, tehát a 4 m. interossei dorsaleson 3 ujjnak kell megosztoznia. Lévén a lábon a lábujj abductio-adductio középpontja a 2. lábujj, hogy az mozdulatlan maradjon, mind lateralról, mind medialról rendelkezik egy-egy m. interosseus dorsalisszal.

A maradék 2 m. interosseus dorsalis a 3. és 4. lábujjak metatarsusainak lateralis oldalán helyezkedik el, és a 3. és 4. lábujjak proximalis phalanxain tapad. Mind a m. interossei plantarest, mind a m. interossei dorsalest a n. plantaris lateralis r. profundusa idegzi be.

56

ANATÓMIA TÚLÉLŐKÖNYV

#anatómiatúléllőkönyv

Az interosseus izmoktól felületesebben helyezkedik el az eminentia plantaris medialisban a m. flexor hallucis brevis, mely két fejjel (caput mediale, caput laterale) ered az ossa cuneiformia talpi felszínén, és tapad a metatarsus I. fejénél található szezámcsontokon, valamint a proximalis phalanx basisán. A két fej közötti barázdában húzódik előre a m. flexor hallucis longus ina. A kézen megismert viszonyokhoz nagyon hasonló helyzettől a talp annyiban különbözik, hogy a járáshoz való adaptáció során a m. flexor hallucis brevis két feje nem egymás alatt, hanem egymás mellett helyezkedik el – így kisebb helyet („vastagságot”) elfoglalva a talpon. A m. flexor hallucis brevis hajlítja az articulatio metatarsophalangealis hallucist. Beidegzését a n. plantaris medialis végzi (egyes könyvek szerint csak a medialis fejet idegzi be, míg a lateralis fej a n. plantaris lateralistól kap ágakat).

Ugyancsak az eminentia plantaris medialishoz tartozó izom a m. adductor hallucis, melynek azonban két feje inkább a talp középső részén ered, mintsem a medialis kiemelkedés területén. A caput transversum a metatarsus fejekről, míg a caput obliquum a metatarsusok basisán ered, és a két fej közösen tapad a metatarsus I. lateralis szezámcsontján. Adducálja a halluxot. Beidegzését a n. plantaris lateralis r. profundusa végzi.

Az eminentia plantaris lateralisban találunk két pici izmot, melyek a metatarsus V. basisán (és a ligamentum plantare longumon) erednek, és a kisujj proximalis phalanxán tapadnak: egyik a m. flexor digiti minimi, a másik a m. opponens digiti minimi. Utóbbi izom csökevényes, sokakban már nem fellelhető (az anatómiai nomenklatura is sokszor elhagyja). Hajlítják a kisujjat. Beidegzésüket a n. plantaris lateralis végzi.

![img-1.jpeg](img-1.jpeg)
A láb középső (jobbra) és felületes izomrétege (balra).

ANATÓMIA TÚLÉLŐKÖNYV

#anatómiatúléllőkönyv

Az eminentia plantaris intermedia hátulsó részén ered a tuber calcanein a m. quadratus plantae, mely ferdén húzódik előre, és a m. flexor digitorum longus inán tapad lateralisan (mielőtt az 4 részre válna). Mivel a m. flexor digitorum longus ferdén lép be a talpra (ahogy az ábrán is látszik, oldalról, a malleolus medialis alól), önmagában nem volna képes az ujjakat tisztán hajlítani, hanem elhúzná őket medial felé.

A m. quadratus plantae szinkron összehúzódása a m. flexor digitorum longus húzásirányát korrigálja, így az az ujjak tiszta hajlítójává válik a bokaízületek bármely helyzetében. A m. quadratus plantae beidegzését a n. plantaris lateralis végzi.

Az eminentia plantaris medialisban húzódik előre a medialis boka alatt a talpra kanyarodó m. flexor hallucis longus ina, mely az öregujj distalis phalanxán tapad. Tőle felületesen halad el (és ezzel a chiasma plantaet hozza létre) a m. flexor digitorum longus ina, mely (a septum intermusculare plantare medialét átfúrva) belép az eminentia plantaris intermediába, és ott 4 ínra válva húzódik a 2-5. ujjak distalis phalanxaihoz.

Az eminentia plantaris intermediában, a m. flexor digitorum longus 4 részre vált inairól erednek (mindig az inak medialis, azaz a hallux felé eső oldalán) a m. lumbricalisok, melyek a lábujjakat medialról kerülve azok középső phalanxain tapadnak, a dorsalis oldalon. Az articulatio metatarsophalangealist hajlítják, az articulatio interphalangealis proximalist feszítik. A legmedialisabb m. lumbricalis beidegzését a n. plantaris medialis, míg a fennmaradó 3 izomét a n. plantaris lateralis mély ága (r. profundus) végzi.

Ezektől felületesebben helyezkednek el a talp legfelületesebb izmai, a három eminentiának megfelelően. Az eminentia plantaris medialisban található legfelületesebb izom, a m. abductor hallucis a tuber calcanei medialis oldalán, valamint a belboka (malleolus medialis) alatt lekanyarodó, hosszú flexor inakat leszorító retinaculum musculorum flexorumról ered, majd az articulatio metatarsophalangealis pollicis alatt található, medialis szezámcsonton tapad (kvázi a metatarsus I. fejének medialis oldalán). Abducálja az öregujjat. Beidegzését a n. plantaris medialis végzi.

Az eminentia plantaris intermediában található m. flexor digitorum brevis a tuber calcanein ered, majd 4 ínra válva a 2-5. ujjak középső perceihez húzódik, ahol Y-alakban szétválva oldalt tapad (csakúgy, mint a kézen a m. flexor digitorum superficialis), hogy a hosszú izom (m. flexor digitorum longus) inai a szétválás között tovább haladhassanak a végpercekhez. Hajlítja az ujjakat, kivéve az articulatio interphalangealis distalist. Beidegzését a n. plantaris medialis végzi.

A lateralis kiemelkedésben (eminentia plantaris lateralis) helyezkedik el – ugyancsak a talp 3. rétegében) a m. abductor digiti minimi. A tuber calcanei lateralis oldalán ered, és metatarsus V. fejének lateralis oldalán tapad. Abducálja a kisujjat. Beidegzését a n. plantaris lateralis végzi.

Az izmoktól felületesebben található a tenyéren megismert aponeurosis palmarishoz hasonló, vastag, kötőszövetes lemez, a talpi bőnye (aponeurosis plantaris), mely a tuber calcanein ered, és előresugárzik a metatarsus fejekhez (az ujjak tővéhez). Előrehaladtában két sövényszerű képletet bocsát az izmok közé a mélybe, a csontok talpi felszínéhez.

![img-2.jpeg](img-2.jpeg)
A talp legfelületesebb, bőr alatti rétege: a talpi bőnye.

ANATÓMIA TÚLÉLŐKÖNYV

#anatómiatúlelőkönyv

A két sövény (septum intermusculare plantare mediale és septum intermusculare plantare laterale) a talp mélyebb rétegeit felosztja a fentebb említett 3 kiemelkedésre: az eminentia plantaris medialisra, eminentia plantaris intermediára és az eminentia planteris lateralisra. A két septum lefutása mentén a talp szövete behúzódik, és létrejön a sulcus plantaris medialis és a sulcus plantaris lateralis, mely barázdák a talp ér és ideg képleteit tartalmazzák.

|  Az eminentia plantaris medialis izmai  |   |   |   |   |
| --- | --- | --- | --- | --- |
|  Izom neve | eredése | tapadása | Mely ízületre hat, hogyan? | Beidegzése  |
|  m. adductor hallucis | • caput transversum
○ II-IV. metatarsusok fejei
• caput obliquum
○ II-IV. metatarsusok basisa | hallux lateralis sesamcsontja | • articulatio metatarsophalangealis
○ adducálja | n. plantaris lateralis  |
|  m. flexor hallucis brevis | • os cuboideum
• ligamentum plantare longum | • caput mediale
○ medialis sesamcsont
• caput laterale
○ lateralis sesamcsont | • articulatio metatarsophalangealis
○ hajlítja
• articulatio interphalangealis
○ hajlítja | n. plantaris medialis  |
|  m. abductor hallucis | • tuber calcanei medialis oldala | metatarsus I. feje | • articulatio tarsometatarsalis
○ abducálja  |   |
|  Az eminentia plantaris intermedia izmai  |   |   |   |   |
| --- | --- | --- | --- | --- |
|  Izom neve | eredése | tapadása | Mely ízületre hat, hogyan? | Beidegzése  |
|  m. interosseus dorsalis | • metatarsusok | phalanx proximalis | • articulatio metatarsophalangealis
○ abducálja | n. plantaris lateralis  |
|  m. interosseus plantaris | • metatarsusok | phalanx proximalis | • articulatio metatarsophalangealis
○ adducálja  |   |
|  m. lumbricalis | • tendo, m. flexor digitorum longus | II-V. ujjak extensor apparátusa | • articulatio metatarsophalangealis
○ hajlítja
• articulatio interphalangealis proximalis
○ feszíti | n. plantaris lateralis, n. plantaris medialis  |
|  m. quadratus plantae | • tuber calcanei | tendo, m. flexor digitorum longus | • a m. flexor digitorum longus húzásirányát korrigálja | n. plantaris lateralis  |
|  m. flexor digitorum brevis | • tuber calcanei | II-V. ujjak phalanx mediája | • ujjak ízületei
○ hajlítja | n. plantaris medialis  |
|  Az eminentia plantaris lateralis izmai  |   |   |   |   |
| --- | --- | --- | --- | --- |
|  Izom neve | eredése | tapadása | Mely ízületre hat, hogyan? | Beidegzése  |
|  m. opponens digiti minimi | • metatarsus V. | phalanx proximalis digiti minimi | • articulatio metatarsophalangealis
○ hajlítja | n. plantaris lateralis  |
|  m. flexor digiti minimi | • metatarsus V. | phalanx proximalis digiti minimi | • articulatio metatarsophalangealis
○ hajlítja  |   |
|  m. abductor digiti minimi | • tuber calcanei lateralis oldala | metatarsus V. feje | • articulatio tarsometatarsalis
○ abducálja  |   |

59

ANATÓMIA TÚLÉLŐKÖNYV

#anatómiatúléllőkönyv

|  A talp réteges szerkezete  |   |   |   |
| --- | --- | --- | --- |
|  Réteg "száma" | Eminentia plantaris lateralis | Eminentia plantaris intermedia | Eminentia plantaris medialis  |
|  1. (legfelületesebb) | Bőr és a benne lévő bőridegek (a n. plantaris lateralis és n. plantaris medialis felületes, bőrága)  |   |   |
|  2. | Aponeurosis plantaris  |   |   |
|  3. | m. abductor digiti minimi | m. flexor digitorum brevis | m. abductor hallucis brevis  |
|  4. | A medialis boka alatt talpra kanyarodó a. tibialis posterior és n. tibialis ága (a. plantaris lateralis et medialis, n. plantaris lateralis et medialis)  |   |   |
|  5. |  | m. quadratus plantae | tendo, m. flexor digitorum longus (csak áthalad)  |
|   |   |  tendo, m. flexor digitorum longus | tendo, m. flexor hallucis longus  |
|   |   |  m. lumbricales |   |
|  6. | m. flexor digiti minimi |  | m. flexor hallucis brevis (caput laterale, caput mediale  |
|   |  m. opponens digiti minimi |   | m. adductor hallucis (caput obliquum, caput transversum)  |
|  7. | A m. adductor hallucis ferde feje alá belépő arcus plantaris  |   |   |
|  8. | m. interossei plantares (m. interossei dorsales)  |   |   |
|  9. | lig. plantare longum  |   |   |
|   |  tendo, m. tibialis posterior  |   |   |
|   |  lig. calcaneonaviculare plantare  |   |   |
|   |  tendo, m. peroneus longus  |   |   |
|  10. (legmélyebb) | Csontok, és az azokat összetartó mély szalagrendszer  |   |   |
|  A csípőízületre (articulatio coxae) ható izmok  |   |
| --- | --- |
|  mozgás | izom  |
|  flexio | m. iliopsoas
m. pectineus
m. rectus femoris
m. sartorius  |
|  extensio | m. gluteus maximus
m. piriformis
m. biceps femoris (caput longum)
m. semitendinosus
m. semimembranosus  |
|  abductio | m. gluteus minimus
m. gluteus medius  |
|  adductio | m. adductor brevis
m. adductor longus
m. adductor magnus
m. gracilis
m. pectineus  |
|  berotatio | m. iliopsoas
m. gracilis
m. pectineus
m. gluteus minimus
m. gluteus medius  |
|  kirotatio | m. obturator internus
m. piriformis
m. gemellus superior
m. gemellus inferior
m. quadratus femoris
m. adductor brevis
m. adductor longus
m. adductor magnus  |

# Összefoglaló táblázatok: ízületek mozgásai, rájuk ható izmok

Az alsó végtag izmainak tárgyalását ezzel befejeztük. Mielőtt még rátérnénk a végtag ereire, idegeire és régióira, a felső végtagnál használt rendszerhez hasonlóan összefoglaljuk az egyes ízületekre ható izmokat, azok mozgásai köré csoportosítva. Mivel 1-1 mozgásban fő- és segédizmok is részt vesznek, 1-1 izom kiesése (pl. bénulása) nem feltétlenül jár az adott mozgás teljes elvesztésével! Az adott mozgás „fő" izmát mindig vastag betűvel jelzem.

|  A térdízületre (articulatio genus) ható izmok  |   |
| --- | --- |
|  mozgás | izom  |
|  flexio | m. biceps femoris
m. semitendinosus
m. semimembranosus
m. sartorius
m. gastrocnemius
m. plantaris  |
|  extensio | m. vastus lateralis
m. vastus medialis
m. vastus intermedius
m. rectus femoris  |
|  berotatio
(csak hajlított térd mellett!) | m. semimembranosus
m. semitendinosus
m. sartorius
m. gracilis  |
|  kirotatio
(csak hajlított térd mellett!) | m. biceps femoris  |

ANATÓMIA TÚLÉLŐKÖNYV

#anatómiatúléllőkönyv

|  A felső ugróízületre (articulatio talocruralis) ható izmok  |   |
| --- | --- |
|  mozgás | izom  |
|  plantarflexio | • m. gastrocinnemius
• m. soleus
• m. plantaris
• m. tibialis anterior
• m. flexor digitorum longus
• m. flexor hallucis longus
• m. fibularis brevis
• m. fibularis longus  |
|  dorsalflexio | • m. tibialis anterior
• m. extensor digitorum longus
• m. extensor hallucis longus  |
|  A lábközép-ujj ízületekre (articulatio metatarsophalangealis) ható izmok  |   |
| --- | --- |
|  mozgás | izom  |
|  flexio | • m. flexor digitorum longus
• m. flexor digitorum brevis
• m. flexor hallucis longus
• m. flexor digiti minimi  |
|  extensio | • m. extensor digitorum longus
• m. extensor hallucis longus
• m. extensor digitorum brevis
• m. extensor hallucis brevis  |
|  abductio | • m. interosseus dorsalis
• m. abductor digiti minimi
• m. abductor hallucis  |
|  adductio | • m. interosseus dorsalis
• m. adductor hallucis  |
|  Az alsó ugróízületre (articulatio talotarsalis) ható izmok  |   |
| --- | --- |
|  mozgás | izom  |
|  eversio | • m. fibularis brevis
• m. fibularis longus  |
|  inversio | • m. tibialis anterior
• m. tibialis posterior  |
|  Az ujjak proximalis ízületeire (articulatio interphalangealis proximalis) ható izmok  |   |
| --- | --- |
|  mozgás | izom  |
|  flexio | • m. flexor digitorum longus
• m. flexor digitorum brevis  |
|  extensio | • m. extensor digitorum longus
• m. extensor digitorum brevis  |
|  Az ujjak distalis ízületeire (articulatio interphalangealis distalis) ható izmok  |   |
| --- | --- |
|  mozgás | izom  |
|  flexio | • m. flexor digitorum longus  |
|  extensio | • m. extensor digitorum longus  |
|  Az öregujj ujjpercízületére (articulatio interphalangealis hallucis) ható izmok  |   |
| --- | --- |
|  mozgás | izom  |
|  flexio | • m. flexor hallucis longus  |
|  extensio | • m. extensor hallucis longus  |

ANATÓMIA TÚLÉLŐKÖNYV

#anatómiatúléllőkönyv

# Az alsó végtag erei

Az alfejezetben az alsó végtag artériáival, valamint vénáival, majd nyirokelvezetésével foglalkozunk.

# A comb artériás rendszere

Az alsó végtag artériás ellátását a medence hátulsó falán, a m. iliopsoason fekvő a. iliaca externa folytatása, az a. femoralis biztosítja. Az ér a hiatus subinguinalis középső részén (lacuna vasorum, ld. később) lép elő a medence területéről. A hiatusból kilépve a comb elülső felszínén, a fascia lata alatt (attól mélyebben, lévén az egész combot ez a fascia brukolja a bőr alatt), a m. sartorius és m. gracilis által határolt területre jut (ez a trigonum femorale, ld. részleteiben az alsó végtag speciális régióit tárgyaló résznél).

![img-3.jpeg](img-3.jpeg)
A comb elülső felszínének erei: az a. femoralis rendszere.

Az emberi szervezetben egyedülálló módon mind a hiatus subinguinalisban, mind a trigonum femorale területén az artéria található lateralisabban. A trigonum femorale területén az a. femoralis (amit a sebészek gyakran a. femoralis communisnak szoktak nevezni) lateral és hátrafelé adja le fő ágát, az a. profunda femorist (innentől kezdve az a. femoralist a sebészek pedig gyakran a. femoralis superficialisnak nevezik).

ANATÓMIA TÚLÉLŐKÖNYV

#anatómiatúlelőkönyv

Az a. profunda femoris eredése után két ágat ad: az a. circumflexa femoris lateralis és medialist, melyek megkerülik a femur nyakát és a diaphysis proximalis részét (mint a felső végtagnál a humerus a. circumflexái).

A femur fejének bár van saját vérellátása, mely a medencétől érkezik a ligamentum capitis femorison keresztül (r. acetabularis, a. obturatoriae), felnőttben az ér majdhogynem jelentéktelen, és a fej vérellátását az a. circumflexa femoris lateralis a nyakon keresztül visszakanyarodó ága biztosítja (mi sem bizonyítja ezt jobban, hogy a combnyak törése esetén az a. circumflexa femoris lateralis ezen ága is sérül, és ez gyakran a femur fejének elhalásával jár, holott a feji artéria sértetlen!).

Az a. profunda femoris belép a m. adductor longus mögé, ahol leadja a többi adductor izmot átfúró, perforans ágait (a. perforans prima, secunda, tertia), a comb hátulsó felszínének ellátásához. Mindez azt is jelenti, hogy a comb hátulsó felszínén tulajdonképpen nincsenek nagy erek, a terület vérellátása az elülső felszínről érkezik!

Az a. femoralis a trigonum femorale alsó csúcsán belép a m. vastus medialis, valamint a m. adductor longus és m. adductor magnus között kifeszülő lamina vastoadductoria alá, így a canalis adductoriusba jutva, melyen keresztül a combcsontot medialról kerülve az alsó végtag hátulsó felszínén lévő fossa popliteába jut a m. adductor magnus hiatus saphenusán keresztül. Még a canalis adductoriusba lépés előtt lead egy ágat (a. descendens genus), mely a comb elülső felszínének medialis oldalán két ágával (r. saphenus, r. articularis) leszáll a térdhez.

![img-4.jpeg](img-4.jpeg)
A far régió és a comb hátulsó felszínének vérellátása: balra a mélyben, jobbra a felületes képletek meghagyásával.

ANATÓMIA TÚLÉLŐKÖNYV

#anatómiatúléllőkönyv

# A lábszár artériás rendszere

Amint az a. femoralis kilép a hiatus addoctoríuson keresztül a fossa popliteába, neve a. popliteára változik. Itt már az artéria fekszik medialisabban!

A fossa poplitea területén leadja a térdízülethez futó ágait, melyek az a. superior lateralis genus, a. superior medialis genus, két a. suralis (a vádli izmaihoz), valamint az a. inferior lateralis genus és az a. inferior medialis genus, kialakítva ezzel a rete genust.

A fossa popliteából a két m. gastrochnemius közé, majd a m. soleus inas eredése alá lépve a lábszár mély flexor izomrekeszébe jut, ahol ketté ágazik a lateralisabb a. tibialis anteriorra, valamint a medialisabb a. tibialis posteriorra. Előbbi artéria eredése után szinte azonnal átlép a membrana interossea nyílásán, és az extensor kompartmentben halad tovább lefelé a lábszáron, a m. tibialis anterior és a m. extensor hallucis longus között. Végül az a. tibialis anterior a retinaculum musculorum extensorumok alatt a lábra kanyarodik, s mint a. dorsalis pedis folytatódik a lábháton.

Az a. tibialis posterior a m. soleustól mélyen száll lefelé a lábszár hátulsó felszínén, a mély flexor kompartmentben, ahol az a. tibialis anteriortól történő elágazásától néhány centiméterrel lejjebb lateral felé leadja az a. fibularist. Az a. fibularis a m. flexor hallucis longus és a m. tibialis posterior közötti területen (az ún. canalis musculoperoneusban) száll lefelé a lábszár hátulsó oldalán, majd agakat ad a sarokhoz (rete calcaneum), és a lateralis bokához (r. malleolares laterales).

![img-5.jpeg](img-5.jpeg)
A lábszár artériái: az elülső kompartment (balra) és a hátulsó kompartment (jobbra).

Az a. tibialis posterior a mély flexor kompartmentben száll lefelé, majd a m. tibialis posterior és a m. flexor digitorum longus ina között a retinaculum musculorum flexorum takarásában a talpra kanyarodik. Elhaladtában leadja r. malleolares medialest, valamint ágakat ad a sarok artériás hálózatahoz (rete calcaneum, r. calcanei).

A retinaculum musculorum flexorum alatt a talpra kanyarodva (a m. abductor hallucis takarásában) az a. tibialis posterior feloszlik az a. plantaris lateralisra, valamint az a. plantaris medialisra (a talp „4. rétegében" járunk!). Az a. tibialis posterior fontos pulzusartéria, melynek pulzációját a belboka mögött tapinthatjuk 3 ujjal!

ANATÓMIA TÚLÉLŐKÖNYV

#anatómiatúléllőkönyv

# A lábhát artériái

Az extensor retinaculumok alatt a lábhátra lépő a. dorsalis pedis lateral felé leadja az a. tarsalis lateralist (az os cuboideum, os naviculare felett), az a. tarsalis medialist, majd distalisabban (a metatarsus basisok felett) az a. arcuatát. Az a. dorsalis pedis ugyancsak fontos pulzusartéria, melynek pulzációját 3 ujjal tapinthatjuk az 1. ujjköz vonalában, a lábtő-lábközép határán.

Az a. metatarsales dorsalsek (5 db) az a. arcuatából erednek. Az a. metatarsales dorsales kettéválva adják az a. digitales dorsalesokat (a kézzel ellentétben a lábon dorsalis artériái is vannak az ujjaknak!).

# A talp artériái

Az a. plantaris medialis az eminentia plantaris medialisban húzódik előre a m. flexor hallucis longus ina felett, majd feloszlik egy r. superficialisra és egy r. profundusra. A r. superficialis adja a hallux artériáját (a. digitalis plantaris propria), míg a r. profundus anastomizál a mély talpi artériával.

Az a. plantaris lateralis a talp 4. rétegében lateral felé halad, átfúrja a septum intermusculare plantare medialét, és áthaladva az eminentia plantare intermedián keresztül belép a septum intermusculare plantare laterale területén lévő sulcus plantaris lateralisba.

Ebben előrefelé haladva ága, az arcus plantaris (profundus) a m. flexor digitorum longus inai alá lép, majd medial felé haladva egyre mélyebbre kerül, mígnem a m. adductor hallucis két feje alá lép (talp „7. rétege”). Lefutása során leadja az a. metatarsales plantarest, melyek az ujjak között adják az a. digitales plantares communest, melyek kettéágazva mint a. digitales plantares (propriae) látják el a lábujjak talpi oldalát. Az arcus plantaris (profundus) az I-II. ujjak között anastomizál az a. dorsalis pedis ágával (a. plantaris profunda).

![img-6.jpeg](img-6.jpeg)
A lábhát artériái.

66
```markdown
ANATOMIA TULÉLŐKÖNYV

![img-7.jpeg](img-7.jpeg)

A talp erei a talp mély (balra) és felületesebb (jobbra) rétegében.

# Az alsó végtag mély- és felületes vénái

Az alsó végtag mélyvénás rendszere esetén – a felső végtagéhoz hasonlóan – a központi artériát két, párhuzamos véná követi, melyek elnevezésükben is megegyeznek artériás párjukkal (pl. a. brachialis, v. brachialis). Ugyanakkor, fontos hozzátenni, hogy a combon (a. femoralis, a. poplitea) az artériát csak egy véná kíséri, mely a comb elülső felszínén az artériától medialisan, a fossa popliteában már az artériától lateralisan helyezkedik el!

Akárcsak a felső végtag esetén, itt is találunk ún. felületes, vagy epifascialis vénákat (epifascialis, mivel ezek a vénák mindig a fasciákon kívül haladnak, a bőralja kötőszövetébe ágyazva).

Az alsó végtag felületes vénás rendszere a lábháton (dorsum pedis) kezdődik mint rete venosum dorsale pedis, ahonnan a vér két felületes vénán keresztül áramolhat proximalisabb irányba. A medialis boka területén a vénás hálózatból a vér a v. saphena magnába kerül, mely a fascia crurison kívül, a bőr alatt helyezkedik el (tehát felületes, epfascialis véná), és a lábszár medialis oldalán száll felfelé. A térdízület mögött medialisan elhaladva a combra kerül, ahol ugyancsak a bőr alatti kötőszövetben (tehát a fascia latán kívül) száll fölfelé, majd a trigonum femorale területén a hiatus saphenust lezáró lamina cribrosát átfúrva beleömlik a v. femoralisba.

ANATÓMIA TÚLÉLŐKÖNYV

#anatómiatúléllőkönyv

Megjegyezni talán úgy a legkönnyebb őket, hogy az alsó végtag anatómiai alaphelyzetében a v. saphena MAGNA halad MEDIALISAN, míg a v. saphena PARVA a fossa POPLITEÁBAN ömlik a v. popliteába.

![img-8.jpeg](img-8.jpeg)
Az alsó végtag felületes vénás rendszere.

A lateralis boka területén indul a v. saphena parva, mely kezdetben lateralisan, majd a lábszár hátulsó felszínén fut, ugyancsak epifascialisan (gyakran fascia kettőzetben!), mígnem a térdárok (fossa poplitea) területén átfúrja a fascia popliteát, és beleömlik a v. popliteába. A v. saphena parva gyakran összeköttetésben áll a v. saphena magnával a comb hátulsó felszínén található vénán keresztül, mely medial felé kerüli a combot (Giacomini-véna).

A mélyvénákkal kapcsolatosan a felső végtagnál tett állásfoglalások az alsó végtag esetén is igazak (a v. popliteától distalisan, tehát az v. tibialisoktól): a centralis elhelyezkedésű artériákat két, párhuzamos lefutású, azonos nevű vénák kíséri.

Ugyanakkor, fontos megjegyezni, hogy lévén az alsó végtag esetén a szívnek jóval nagyobb „visszhúzó” erő ellenében kell dolgoznia, a vénákban számtalan billentyűt (valvula venosa - egyenirányítók) találunk, valamint a mélyvénák egy kötőszövetes burokban futnak az artériájukkal: az artériában lefelé terjedő nyomáshullám a párhuzamosan futó vénák falára áttevődve azokban felfelé haladó nyomáshullámot generál, így segítve azok ürülését a szív felé.

Az alsó végtagi mélyvénás rendszer számtalan ponton kapcsolódik a felületes vénákkal ún. perforáns vénák (v. perforantes) keresztül (melyek átfúrják a fasciákat). A perforans vénákban is találunk billentyűket, meghozzá olyan elrendezésben, hogy a vér a felületes vénák felől áramoljon a mélybe.

![img-9.jpeg](img-9.jpeg)
A felületes és mély vénás rendszer kapcsolata.

ANATÓMIA TÚLÉLŐKÖNYV

#anatómiatúléllőkönyv

![img-10.jpeg](img-10.jpeg)
Az ún. "izompumpa" működése.

![img-11.jpeg](img-11.jpeg)
Az alsó végtag mély és felületes vénás rendszerének vázlata.

A mélyvénás rendszer vérének továbbítását az izompumpa is segíti: a vádli összehúzódása a vért proximalisabb irányba pumpálja a vénákban. Az izomzat elernyedésekor a vér „visszazúdulását” a bezáródó vénabillentyűk megakadályozzák.

Az alsó végtag izmainak inaktivitása (ülő életmód), vagy statikus aktivitása (folyamatosan ácsorgó életmód) a ciklikusan összehúzódó vádli-izmok alkotta izompumpa kiesése miatt fokozódó terhet ró az alsó végtag mélyvénáira, melyekben visszapang a vér (ugyanis a szív önmagában nem elég effektíven távolítja el innen a vért). A megnőtt, visszamaradó vérmennyiség kissé kitágítja a mélyvénákat, valamint a beléjük szájadzó perforans vénákat, melyek végül a tágulás miatt billentyűk között visszaengedik a vért a felületes vénákba is. Ezek kanyargóssá válnak, majd a lelassult véráramlás miatt lokálisan vérrögképződés alakulhat ki bennük, ezzel gyulladást okozva a területen: ez a visszértágulat és felületes vényagyulladás (nem összekeverendő a mélyvénás thrombosissal, ld. lentebb!)

A mélyvénákban a lelassult véráramlás – ha egyéb rizikótényezőkkel társul (pl. elhízás, cukorbetegség), melyek az alvadási kaszkád aktiválódását segítik elő, és az érendothel károsodásához vezetnek, - elindíthatja a vérrögképződés folyamatát (mélyvénás thrombosis), mely a mélyvénákból elsődráva a jobb szívfelen keresztüljutva akár halálos tüdőembóliát is okozhat!

(A lelassult véráramlás, a fokozott vérrögképződési hajlam és az érendothel sérülés együttesét nevezzük a pathológiában Virchow-triásznak, mely a vérrögképződéssel járó betegségek alapját képezi).

![img-12.jpeg](img-12.jpeg)
Az alsó végtag artériáinak vázlatos rajza.

ANATÓMIA TÚLÉLŐKÖNYV

#anatómiatúléllőkönyv

# Az alsó végtag nyirokelvezetése

Az alsó végtag nyirokerei a lábon kezdődnek, és döntő többségükben a bőr alatti kötőszövetben (subcutis) futnak. A v. saphena parva területi nyirokerek (dorsolateralis rendszer) az ér lefutását követve a fossa poplitea nyirokcsomóiba futnak (nodi lymphatici poplitei), ahonnan a nyirok mély nyirokereken halad tovább az a. poplitea, majd a. femoralis mentén proximalisabb irányba a ligamentum inguinale menti mély nyirokcsomókba (nodi lymphatici inguinales profundi).

![img-13.jpeg](img-13.jpeg)
Az alsó végtag nyirokelvezetésének vázlata: elöl-(balra) és hátulnézetben (jobbra).

A v. saphena magna területéről (ventromedialis rendszer) a nyirokerek tovább haladnak a bőr alatti kötőszövetben az ér lefutását követve, és a ligamentum inguinale menti felületes nyirokcsomókba ömlenek (nodi lymphatici inguinales superficiales). A felületes nyirokcsomókból a nyirok ugyancsak a nodi lymphatici inguinales profundiba kerül. A mély inguinalis nyirokcsomók közé tartozik a hiatus subinguinalis lacuna lymphaticájában található Rosenmüller-nyirokcsomó is (ld. később).

ANATÓMIA TÚLÉLŐKÖNYV

#anatómiatúléllőkönyv

Fontos megjegyezni, hogy a felületes és mély inguinalis nyirokcsomókba kerül részlegesen a nyirok a hasfal alsó részéből, valamint a külső nemiszervekből is (nőkben a külső nemiszervekből, valamint a canalis inguinalison keresztül részben a méhből is; férfiban a herezacskóból, és a hímvessző felületesebb rétegeiből.

A hereburkok – ld. Az urogenitalis szervrendszer anatómiája c. fejezetben – és a here nyirokelvezetése a canalis inguinalison befelé vezető nyirokereken keresztül az aorta menti nyirokcsomókba kerül; tehát férfiban a nyirokáramlás itt ellentétes mint nőben).

A nodi lymphatici inguinales profundiból a nyirok az a. iliaca externa mentén elhelyezkedő nyirokcsomók felé halad tovább.

## Az alsó végtag artériás rendszere

- A. iliaca externa
- a. femoralis
- a. profunda femoris
- a. circumflexa femoris lateralis
- a. circumflexa femoris medialis
- a. perforantes (I., II., III.)
- a. descendens genus
- r. saphenus*
- r. articularis*
- a. poplitea
- a. superior lateralis genus*
- a. superior medialis genus*
- a. surales
- a. inferior lateralis genus*
- a. inferior medialis genus*
- a. tibialis anterior
- a. dorsalis pedis
- a. tarsalis lateralis
- a. tarsalis medialis
- a. arcuata
- a. metatarsales dorsales
- a. digitales dorsales
- a. plantaris profunda**
- a. tibialis posterior
- a. fibularis (a. peronea)
- r. calcanei
- r. malleolaris lateralis
- r. malleolaris medialis
- r. calcanei
- a. plantaris medialis
- r. superficialis
- a. digitalis plantaris propria (hallucis)
- r. profundus
- a. plantaris lateralis
- arcus plantaris (profundus) **
- a. metatarsales plantares
- a. digitales plantares communes
- a. digitales plantares propriae

*: a rete genus tápláló artériái
**: a talpi ívet adó artériák

ANATÓMIA TÚLÉLŐKÖNYV

#anatómiatúléllőkönyv

# Az alsó végtag idegei

Az alsó végtag beidegzését az ún. ágyéki (plexus lumbalis) és keresztcsonti fonatok (plexus sacralis) ágrendszere biztosítja.

# Az ágyéki fonat

A fonat az utolsó mellkasi (Th12), valamint a felső négy ágyéki (L1-L4) gerincvelői ideg (n. spinalis) elülső ágából (ramus ventralis) alakul ki. A fonat a m. psoas major gerinc melletti eredésénél, az izom állományában foglal helyet. A felső végtaggal ellentétben azonban a plexus lumbalis (és sacralis) esetén nem alakulnak ki fasciculusok, hanem a fonat önálló idegekre bomlik fel. Az idegek nagy része a m. psoas major lateralis oldalán lép elő (a két kivétel esetén erre külön felhívom a figyelmet).

![img-14.jpeg](img-14.jpeg)
A plexus lumbalis és a comb elülső felszínének idegei.

ANATÓMIA TÚLÉLŐKÖNYV

#anatómiatúléllőkönyv

A fonat első két idege (n. iliohypogastricus és n. ilioinguinalis) a Th12 és L1 gerincvelői idegek (n. spinalis) elülső ágaiból (r. anterior) származnak, és a törzset tárgyaló fejezetben kerülnek részletezésre (főként a hasbőr - hasizmok ellátását végzik). A plexus lumbalis többi, alsó végtagra lépő ágának leírását ld. alább.

## A n. genitofemoralis

A n. genitofemoralis a plexus lumbalis L1-L2 ágából ered, átfúrja a m. psoas majort (hátulról előrefelé), majd az izom elülső felszínén száll lefelé. Két ágra oszlik (r. genitalis, r. femoralis), melyek közül a r. femoralis a hiatus subinguinalis lacuna vasorumán keresztül a combra lép, ahol beidegzi a ligamentum inguinale alatti bőrterületet. A r. genitalis a törzsnél ismertetendő lágyékcsatornába (canalis inguinalis) lépve nőben a nagyajkak, férfiban a herezacskó beidegzését végzi (részletesen ld. ott).

## A n. cutaneus femoris lateralis

Az ideg a L2-L3-as gerincvelői idegből származik, és a m. psoas major lateralis oldalán lép elő, majd a crista iliacat ferde ren keresztezve a m. iliacus elülső felszínén száll lefelé. A spina iliaca anterior superior alatt (tehát a hiatus subinguinalis lacuna musculonervosájának leg lateralisabb részén – ld. lentebb) lép ki a combra, és ott beidegzi a comb bőrének lateralis felszínét.

## A n. femoralis

A n. femoralis a plexus lumbalis L2-L4 ágából ered, és szintén a m. psoas major lateralis szélénél lép elő, és a m. psoas major és a m. iliacus közötti barázdában száll lefelé, majd a hiatus subinguinalis lacuna musculonervosáján lép a combra, ahol a trigonum femorale területén seprű szerűen oszlik az a. femoralis lateralis oldalán, illetve az artériától felületesen. Ágakat ad a comb elülső felszínének izmaihoz (r. musculares: m. rectus femoris, m. vastus lateralis, intermedius, medialis, m. sartorius, m. pectineus), majd felületesebb ágai (n. cutaneus femoris anterior) átfúrják kifelé a fascia látát, és a bőr alá lépnek, ahol beidegzik a comb bőrének elülső felszínét. Végül az ideg végága (n. saphenus) az a. femoralis lateralis oldalán belép a lamina vastuadductoria takarásában a canalis adductorius kezdeti szakaszába. Az artériával és vénával ellentétben azonban nem halad végig a csatornán a térdárokba, hanem még a comb elülső felszínén belülről kifelé átfúrja a laminát, illetve a fascia látát, és a bőr alá jut, ahol a térd medialis oldalán csatlakozik a v. saphena magnához. A vénával együtt száll lefelé a lábszár medialis oldalán, miközben beidegzi a bőrt, majd a medialis boka előtt elhaladva a dorsum pedisre lép.

## A n. obturatorius

A plexus lumbalis L2-L4 ágából ered (úgy, mint a n. femoralis). Az egyetlen ág, mely a medencében a m. psoas major medialis szélénél száll lefelé, az articulatio sacroiliaca előtt (az a. iliaca communis mögött). Nőben közvetve érintkezik a petefészekkel (a hashártya elválasztja őket), majd a medence oldalfalán leszáll a canalis obturatoriushoz. A csatornán az a. obrutatoria (és v. obturatoria) kísérétében áthaladva kerül a combadductorok közé (a medialis izomkompartmentbe).

Három ágra oszlik: a r. anterior ellátja a m. adductor longust, a m. adductor brevist, a m. gracilist, valamint részben a m. pectineust (kettős beidegzésű izom!). R. posteriorja a m. adductor brevis és m. adductor magnus között száll lefelé, mindkét izomhoz ágakat ad. Végága (r. cutaneus) átfúrja a fascia látát, és beidegzi a bőrt a comb medialis részén, a térd felett, egy tenyérnyi területen.

Az alsó végtag bőrbeidegzését ld. külön alfejezetben részletesebben, a fejezet végén!

ANATÓMIA TÚLÉLŐKÖNYV

#anatómiatúléllőkönyv

# A keresztcsonti fonat

A plexus sacralis két részre osztható: az L4-S3 szegmensekből származó idegek alkotta ülőfonatra (plexus ischiadicus), valamint az S3-S4 gerincvelői szelvényekből induló plexus pudendohaemorrhoidalisra.

A plexus ischiadicus legfelső rostjai, melyek még a lumbalis szegmensekhez tartoznak, mint truncus lumbosacralis ismertek (L4-L5 szegmensből eredő ágak) és a m. psoas major medialis oldalán lépnek a medencébe. A linea terminalis szintjében (tehát a medencebemenet alatt) veszi fel ez a törzs a foramina sacralia anteriorán előlépő sacralis ágakat (S1-S3). A plexus ischiadicus a m. piriformis belső felszínén helyezkedik el, elhaladtában ágakat ad a külső és belső csípőizmokhoz (r. musculares; m. piriformis, m. obturator internus, m. gemellus superior és inferior, m. quadratus femoris). Ugyancsak a medencén belül leváló ága a n. gluteus superior, mely a hasonnevű artéria és véna kíséretében átlép a hiatus suprapiriformison, majd elágazódik a m. gluteus minimus és m. gluteus medius között. Beidegzi a két izmot, valamint ágakat ad a m. tensor fasciae lataehoz.

A n. gluteus inferior ugyancsak még a medencében ágazik le a fonatból, és a m. priformis és a ligamentum sacrospinale között elhelyezkedő hiatus infrapiriformison lép ki a fartájékra. Beidegzi a m. gluteus maximust.

![img-15.jpeg](img-15.jpeg)
A plexus sacralis és a comb hátulsó felszínének idegei.

ANATÓMIA TÚLÉLŐKÖNYV

#anatómiatúléllőkönyv

A plexus sacralis S1-S3 szegmenséből származó n. cutaneus femoris posterior is a hiatus infrapiriformison keresztül jut a medencéből a fartájékra, ahol a m. gluteus maximus alatt fut a n. ischiadicus mellett (ld. alább), majd a tuber ischiadicum és trochanter major között feltávon felületessé válik (át fúrja a fascia látát), és a comb hátulsó felszínén fut egészen a térdhajlatig. Lefutása mentén beidegzi a bőrt, valamint a m. gluteus maximus alsó széle mentén ágakat ad (n. cutanei clunii inferiores), melyek visszakanyarodnak alulról a farpofák bőréhez, és ellátják azokat. Az előzőekhez hasonló ágai a r. perineales, melyek a gát és a nagyajkak / herezacskó bőréhez kanyarodnak vissza.

## A n. ischiadicus

A n. ischiadicus az ülőfonat (és az emberi szervezet) legnagyobb idege (közel ujjnyi vastagságú is lehet), mely ugyancsak a hiatus infrapiriformison lép ki a medencéből a fartájékra. A m. gluteus maximus alatt fut (egy darabon a n. cutaneus femoris posterior társaságában), a m. gemellus superior és inferior, a m. obturator internus, valamint a m. quadratus femoris hátulsó felszínén. A comb hátulsó felszínére lépve medialisan a m. semitendinosus, m. semimembranosus, lateralról a m. biceps femoris takarásában a m. adductor magnus hátulsó felszínén száll lefelé a fossa popliteához (a comb felső harmadában a m. biceps femoris caput longuma keresztezi is az ideg útját). Elhaladtában ágakat (r. musculares) bocsát a környező izmokhoz (m. semimembranosus, m. semitendinosus, m. biceps femoris hosszú feje, m. adductor magnus). A comb alsó harmadában (és általában nem a fossa poplitea területén!) feloszlik két végágára, a n. tibialisra, valamint a lateralisabb n. fibularis communisra.

## A lábszár és a láb idegei

A n. fibularis communis a fossa poplitea területén leadja a n. cutaneus surae lateralist, mely a fascia cruris felületes lemezét átfúrva a bőr alá lép, és beidegzi a bőrt a lábszár lateralis sávjában, majd a n. cutaneus surae medialisszal n. suralisszá egyesül (mindkettőt ld. később). Ezután a n. fibularis communis a m. biceps femoris inától medialisan, a m. gastrochnemius lateralis feje alatt a fibulafejecshez (caput fibulae) halad, majd lateralról megkerüli a collum fibulae (miközben átfúrja a septum intermusculare cruris posteriust), és belép a peroneus rekeszbe. A m. fibularis longus mellett (egyes könyvek szerint az izom állományában – a septum után ezt is átfúrja!) két ágra oszlik. A n. fibularis superficialis a peroneus rekeszben marad, és a m. fibularis longus és m. fibularis brevis között száll lefelé. Beidegzi mindkét izmot. A lábszár alsó harmadában átfúrja a fascia crurist, és felületessé válik. A retinaculum musculorum extensorumoktól felületesen dorsum pedisre lép, ahol feloszlik végágaira: a n. cutaneus dorsalis pedis medialisra, valamint a n. cutaneus dorsalis pedis intermediusra.

![img-16.jpeg](img-16.jpeg)
A lábszár elülső (balra) és hátulsó (jobbra) felszínének idegei.

ANATÓMIA TÚLÉLŐKÖNYV

#anatómiatúlelőkönyv

A n. cutaneus dorsalis pedis medialis három ágra válik (n. digitales dorsales pedis), és beidegzi az öregujj medialis felszínének bőrét, a II. ujj lateralis felszínének bőrét, valamint a III. ujj medialis felének bőrét a lábháton (tehát az I–II. lábujjak egymás felé tekintő felszíneit kihagyja!). A n. cutaneus dorsalis pedis intermedius a külboka előtt elhaladva ágakat bocsát a többi lábujjhoz (III. lateralis fele, a teljes IV. lábujj, valamint az V. lábujj medialis fele).

Akárcsak a kézen, a körömpercek itt is a túloldalról (tehát itt a talp felől) kapják bőrbeidegzésüket! Tehát a fentebb említett beidegzés szigorúan csak a proximalis (öregujj), illetve középpercekre (többi ujj) értendők!

![img-17.jpeg](img-17.jpeg)

A n. fibularis communis másik ága, a n. fibularis profundus átfúrja a septum intermusculare cruris anteriust, és ezzel a fibularis rekeszből átlép a lábszár elülső izomrekeszébe („extensor rekesz”). Eleinte a m. extensor digitorum longus és a m. tibialis anterior között fut, majd a lábszár alsó harmadában a membrana interossea elülső felszínén halad, a m. tibialis anterior és a m. extensor hallucis longus ina között. A lábszáron beidegzi a három elülső izmot. Miközben a lábhátra lép, a m. extensor hallucis longus ina felületesen keresztezi lateralról medial felé.

A retinaculum musculorum extensorumoktól mélyen a lábra lép, ahol feloszlik két végágára: r. lateralisa beidegzi a m. extensor digitorum brevist és m. extensor hallucis brevist, míg r. medialisa az I. és II. ujjak közötti terület felé halad, és beidegzi a két ujj egymás felé tekintő felszínét (mintegy „strandpapucs” szerűen).

ANATÓMIA TÚLÉLŐKÖNYV

#anatómiatúlelőkönyv

A n. ischiadicus másik ága, a n. tibialis keresztül halad a fossa popliteán, majd belép a m. gastrochnemius fejei közé, ahonnan a m. soleus inas eredése alá kerül (tehát a mély flexor kompartmentbe). A fossa poplitea területén leadja a n. cutaneus surae medialist, mely átfúrja a fascia popliteát, és a bőr alatti kötőszövetbe lép. A lábszár hátulsó felszínén a v. saphena parva mellett halad lefelé, majd a lábszár alsó harmadában a n. cutaneus surae latealisszal egyesülve mint n. suralis a lateralis boka alá kanyarodik. Itt eredő végága, a n. cutaneus dorsalis pedis lateralis ellátja a lateralis talpélet és az V. lábujj lateralis felét (a körömperc kivételével!).

A n. tibialis a mély flexor kompartmentben a m. tibialis posterior felszínén fut, az a. tibialis posteriortól lateralisabban. Az a. tibialis posterior mögött halad el a medialis boka alatt, és a talpra kanyarodva feloszlik két végágára. A n. plantaris medialis a septum intermusculare plantare mediale területén lévő sulcus plantaris medialisban fut előre az a. plantaris medialis társaságában. Elhaladtában beidegzi a m. abductor hallucist, a m. flexor hallucis brevist, a m. flexor digitorum brevist, valamint a három medialis m. lumbricalist. Végül feloszlik 3 n. digitalis plantaris communisra, és egy n. digitalis plantaris propriara, melyekkel beidegzi a medialis 7 lábujj élt (tehát összesen 7 n. digitalis plantaris propria van, melyek ellátják a bőrt egészen a 4. lábujj feléig; pont mint a tenyérén!). Az idegek áthajlanak a körömperc dorsalis oldalára is (tehát a körömre!).

![img-0.jpeg](img-0.jpeg)

ANATÓMIA TÚLÉLŐKÖNYV

#anatómiatúlelőkönyv

A n. plantaris lateralis a m. flexor digitorum brevis és a m. quadratus plantae (a talp 4. rétege!) között halad lateral felé, majd belép a septum intermusculare plantare laterale területén lévő sulcus plantaris lateralisba. Az a. plantaris lateralis kíséretében halad előrefelé, majd feloszlik két végágára. A r. superficialis tovább oszlik 1 n. digitalis plantaris propriara, valamint 1 n. digitalis plantaris communisra. Beidegzi a 3 lateralis ujjélet (tehát összesen 3 n. digitalis plantaris propria – pont mint a tenyérén!). A r. profundus az arcus plantarist követve a mélybe bukik, és beidegzi a talp összes többi izmát (összefoglalva ld. a lenti táblázatban!)

|  Az alsó végtag idegei: ágrendszer  |   |
| --- | --- |
|  plexus lumbalis | ideg Melyik izmot látja el?  |
|   |  n. gluteus superior m. gluteus minimus
m. gluteus medius
m. tensor fasciae latae  |
|  o n. iliohypogastricus | n. gluteus inferior m. gluteus maximus  |
|  o n. iliuonguinalis | n. femoralis m. vastus lateralis
m. vastus intermedius
m. vastus medialis
m. rectus femoris
m. sartorius
m. pectineus  |
|  o n. cutaneus femoris lateralis | n. obturator externus
m. adductor brevis
m. adductor longus
m. adductor magnus*  |
|  o n. femoralis | m. gracilis  |
|  o n. obturatorius | n. ischiadicus m. fibularis profundus
m. fibularis brevis
m. fibularis longus  |
|  o n. anterior | n. fibularis soperficialis
m. extensor digitorum longus
m. extensor hallucis longus
m. extensor digitorum brevis
m. extensor hallucis brevis  |
|  o n. posterior | n. tibialis
m. popliteus
m. flexor digitorum longus
m. flexor hallucis longus
m. tibialis posterior
m. soleus
m. plantaris
m. gastrochnemius  |
|  o n. cutaneus | n. plantaris medialis
m. abductor hallucis
m. flexor hallucis brevis
m. flexor digitorum brevis
m. lumbricalis (1 medialisabb)  |
|  plexus sacralis | n. plantaris lateralis
m. plantaris lateralis
m. poplonens digiti minimi
m. quadratus plantae
m. adductor hallucis
m. lumbricalis (3 lateralisabb)
m. interosseus plantaris
m. interosseus dorsalis  |
|  o n. gluteus superior |   |
|  o n. gluteus femoris |   |
|  o n. pectineus |   |
|  o n. obturatorius |   |
|  o n. anterior |   |
|  o n. posterior |   |
|  o r. cutaneus |   |
|  plexus sacralis |   |
|  o n. gluteus |   |
|  o n. gluteus superior |   |
|  o n. gluteus |   |
|  o n. plantaris |   |
|  o n. fibularis |   |
|  o n. ischiadicus |   |
|  n. fibularis |   |
|  n. fibularis |   |
|  n. ischiadicus |   |

*: a n. suralis a n. cutaneus surae medialis és n. cutaneus surae lateralis végágainak összeolvadásából jön létre

*: a m. adductor magnus kettős beidegzésű izom!

ANATÓMIA TÚLÉLŐKÖNYV

#anatómiatúléllőkönyv

# Az alsó végtag bőrbeidegzése

Az alsó végtag bőrbeidegzés valamivel bonyolultabb a felső végtagénál. Épp ezért, az alsó végtag esetén demón és vizsgán az adott terület beidegzését biztosító ideg éppoly fontos, mint az, hogy melyik idegből származik az adott bőr ág.

Az alsó végtag bőrbeidegzését ugyancsak a plexus lumbalis és sracralis ágai végzik. A ligamentum inguinale alatti, tenyérnyi terület beidegzését a n. genitofemoralis r. femoralis nevű ága végzi, mely a hiatus subinguinalis lacuna vasorumán keresztül érkezik a régióba. A comb lateralis aspektusának bőridege a hiatus subinguinalis lacuna musculonervosájának leg lateralisabb részén, a spina iliaca anterior superior alatt kilépő n. cutaneus femoris lateralis. A comb elülső felszínét a n. femoralis végága, a n. cutaneus femoris anterior idegzi be, egészen a térdig. A n. obturatorius a comb medialis felszínén, egy a térd feletti, tenyérnyi területhez ad egy bőrágat (r. cutaneus).

![img-1.jpeg](img-1.jpeg)
Az alsó végtag bőrbeidegzése elől (balra) és hátulnézetben (jobbra). A láb külön kiemelve.

A fartájékot három rendszer látja el: egyrészt, a lumbalis, illetve sacralis gerincvelői idegek (n. spinalis) hátulsó ágaiból (r. posterior) származó idegek (n. cutanei clunii superiores, n. cutanei clunii medii), valamint a hiatus infrapiriformison a fartájékra lépő, és a m. gluteus maximus alsó széle mentén visszakanyarodó ágakat adó n. cutaneus femoris posterior rendszere (n. cutanei clunii inferiores). A n. cutaneus femoris posterior ezután beidegzi a comb hátulsó felszínének bőrét.

ANATÓMIA TÚLÉLŐKÖNYV

#anatómiatúléllőkönyv

A lábszár medialis sávját, a v. saphena magna lefutása mentén – egészen a medialis bokáig – ellátja a n. femoralis végága, a lamina vastoadductoriát vissza átfúró n. saphenus.

A vádli bőrét lateralisan, valamint a lábszár elülső felszínének lateralis sávját beidegzi a n. fibularis communisból leváló n. cutaneus surae lateralis, míg a vádli bőrének medialis sávját a fossa popliteában a n. tibialisból leváló n. cutaneus surae medialis látja el. A két ideg egyesülve a lábszár alsó harmadában n. suralisszá válik, és a lateralis boka alá kanyarodva ellátja annak bőrét. Végül a n. suralis végága, a n. cutaneus dorsalis pedis lateralis ellátja a lábhát bőrének lateralis részét, és a kislábujj lateralis oldalát.

A lábhátat az I. és II. lábujjak egymásfelé tekintő felszínének kivételével beidegzi a n. fibularis superficialis végágaival, a n. cutaneus dorsalis pedis intermediával és medialisszal; a végpercek bőrét kivéve (ezek a talpi idegektől kapnak ágakat!). Az I. és II. lábujjak egymásfelé tekintő felszíneit beidegzi a n. fibularis profundus végága, a r. medialis.

A talp beidegzését a n. tibialis két végága, a n. plantaris medialis és a n. plantaris lateralis végzi. A talp medialis felét, és a medialis 7 ujjfelet a n. plantaris medialis látja el, míg a talp lateralis felén és a lateralis 3 ujjében a bőrbeidegzést a n. plantaris lateralis biztosítja.

Az alsó végtag bőrbeidegzésének tárgyalásával tulajdonképpen befejezettnek tekinthetjük a végtagot. Az alábbiakban néhány kiemelt jelentőségű régió kerül részletezésre, tájanatómiai szemszögből.

![img-2.jpeg](img-2.jpeg)
A far régiója: a felületes fascia (fascia glutea) eltávolítva, a m. gluteus maximus és m. gluteus medius átvágva.

ANATÓMIA TÚLÉLŐKÖNYV

#anatómiatúléllőkönyv

# Az alsó végtag régiói

Az utolsó részben az alsó végtag olyan speciális területeivel foglalkozunk behatóbban, melyek vagy klinikai szempontból fontosak, vagy a vizsgán gyakran kérdezett.

# A far régió

A far régiója (regio glutea) felül a crista iliacától a fárt és a comb hátulsó felszínét elválasztó farbarázdáig (sulcus gluteus) tart. Lateralisan a spinal iliaca anterior superioron áthúzott vonal, medialisan a sacrum crista sacralis lateralisa a határ.

A bőr alatt találjuk a tájékot fedő fascia gluteát, melyet felhasítva a régió legnagyobb izma, a m. gluteus maximus látható. Az izmot felemelve találjuk a m. gluteus mediust, a foramen ischiadicum majuson át kilépő m. piriformist, valamint a foramen ischiadicum minuson át kilépő m. obturator internust, és az inát közrefogó m. gemellus superior és m. gemellus inferior, illetve a m. quadratus femorist. A m. gluteus mediust felemelve a m. gluteus minimus található. A tájék ér és idegképletei a m. piriformis által felosztott foramen ischiadicum majuson át érkeznek. A m. piriformis felett elhelyezkedő hiatus suprapiriformison át lép a medencéből a tájékra az a. glutea superior, v. glutea superior és a n. gluteus superior. Mindhárom képlet a m. gluteus medius, m. gluteus minimus és m. tensor fasciae latae ellátását végzi.

A hiatus infrapiriformison összesen 9 képlet lép ki a medencéből. Az a. glutea inferior, v. glutea inferior és n. gluteus inferior a m. gluteus maximus ellátását végzi. A 3 pudendalis képlet (n. pudendus, a. pudenda interna, v. pudenda interna) a ligamentum sacrospinalet megkerülve a foramen ischiadicum minuson visszalép a medence területére (a gát külső felszínére – részletesebb tárgyalását ld. Az urogenitalis szervrendszer anatómiája c. fejezetben). A n. cutaneus femoris posterior a m. gemellus superior és inferior, a m. obturator internus, valamint a m. quadratus femoris hátulsó felszínén száll lefelé, majd a sulcus gluteus területén a comb hátulsó felszínére lépve a fascia lata fölé kerül, és beidegzi annak bőrét. Az ideg mellett halad egy darabon a n. ischiadicus, mely a fártájékról a comb hátulsó felszínére lép a m. semitendinosus és m. semimembranosus, illetve a m. biceps femoris közé. A n. ischiadicust követi saját artériája, az a. comitans nervi ischiadici (az a. glutea inferior ága), mely ugyancsak a hiatus infrapiriformison lép a fártájékra.

![img-3.jpeg](img-3.jpeg)
A farrégióba adott intramuscularis injekció beadási helyének meghatározása.

A far régiójának ismerete különösen fontos orvosgyakorlati szempontból, mivel számtalan, különböző célú beavatkozás történhet itt. Ezek közül talán a leggyakoribb az intramuscularis injekció beadása (legyen az antibiotikum, vagy védőoltás), melynek során célszerű elkerülni az idegek és erek megsértését.

A régió legnagyobb idegének, a n. ischiadicusnak a megsértése elkerülhető, ha egy egyszerű kvadráns rendszert használunk, mely a crista iliaca legmagabb pontja, valamint a crista iliaca és a tuber ischiadicum közötti felezővonalra épül.

Az elülső-lateralis kvadránsban beadva az injekciót a n. ischiadicus sértetlensége garantálható, lévén az a hátulsó-alsó kvadránsban halad.

81
![img-4.jpeg](img-4.jpeg)
Akiatus subinguinalis szerkezete.

# A hiatus subinguinalis

A ligamentum inguinale alatti területet hiatus subinguinalisnak nevezzük, melyen keresztül a hasüreg képletei az alsó végtagra léphetnek. Felülről a ligamentum inguinale Pouparti, lateralról a spina iliaca anterior superior, alulról a ramus superior ossis pubis, míg medialról a ligamentum lacunare Gimbernati határolja.

A hiatus subinguinalis felosztható három részre: a leglateralisabb rekesz a lacuna musculonervosa, melyet egy izom-fascia lemez, az arcus iliopectineus zár le medial felé. Rajta keresztül lép ki a combra közvetlenül a spina iliaca anterior superior alatt a n. cutaneus femoris lateralis, valamint a lacunán keresztül halad át a m. iliacus és m. posias major, illetve a két izom közötti barázdában a n. femoralis.

A középső régió (lacuna vasorum), melyet a lateralistól a fentebb említett arcus iliopectineus választ el, tartalmazza a medencéből kilépő a. iliaca externát (és v. iliaca externát), melyeket ettől a ponttól kezdve nevezünk a. femoralisnak (és v. femoralisnak). Az erek felett lép ki a combra a n. genitofemoralis r. femoralis.

A hiatus subinguinalis legmedialisabb része a lacuna lymphatica, vagy másik nevén lacuna herniosa. Tartalmazza a mély inguinalis nyirokcsomókat (nodi lymphatici/lymphoidei inguinales profundi Rosenmülleri), valamint kötőszövetet. A lacuna lymphatica/herniosa a combcsatorna (sérvcsatorna, canalis femoralis) belső nyílása (részletesen ld. alább). A hiatus subinguinalis belevezet a trigonum femoraléba.

# A combháromszög

A combháromszög (trigonum femorale Scarpae, vagy fossa iliopectinea) a comb elülső felszínén elhelyezkedő terület, melyet proximalisan a ligamentum inguinale, medialisan a m. gracilis, míg lateralisan a m. sartorius határol. A háromszög alsó csúcsa a lamina vastoadductoriára mutat, a háromszög bevezet a canalis adductoriusba. A trigonum famorale alja („feneke”) a fossa iliopectinea, melyet két izom, lateralisan a m. iliopsoas, medialisan a m. pectineus bélel.

ANATÓMIA TÚLÉLŐKÖNYV

#anatómiatúléllőkönyv

A hiatus subinguinalis képletei a trigonum femorale területére érkeznek meg a combon. A trigonum femorale területén találjuk lateralisan, és felületesen az elágazódó n. femoralist. Az ideg alatt, és tőle medialisan helyezkedik el az a. femoralis (a trigonum területén adja le a mélybe a. profunda femoris ágát), valamint legmedialisabban a v. femoralis.

A régiót felületesen a fascia lata zárja le, melyen a trigonum femorale felett medialisan egy nyílás (hiatus saphenus) helyezkedik el. A hiatust lezáró lemezt (lamina cribrosa) fúrja át a v. femoralisba ömlő v. saphena magna.

![img-5.jpeg](img-5.jpeg)
A combcsatorna
A combháromszög területe, a fascia lata borítja a teljes területet.

# A compcsatorna

A trigonum femorale legmedialisabb részébe vezet bele a hiatus subinguinalis legmedialisabb része, a lacuna lymphatica/herniosa. Alapvetően elmondható, hogy minden izmot fascia rendszer burkol (az izmok saját fasciái). A fascia lata ezekre felületesen még rátapad, tehát az izmok és a fascia lata között csupán akkora terület van élőben, amekkora az erek (a. femoralis, v. femoralis) és a n. femoralis lefutására szükséges.

Az ún. combcsatorna (canalis femoralis) egy virtualis sérvcsatorna, melynek belső nyílása a lacuna lymphatica, külső nyílása a fascia latán lévő hiatus saphenus. Azért virtualis, mert egészséges egyénben a fascia lata rátapad az izmok saját fasciájára, tehát nincs igazából csatorna (azt laza kötőszövet tölti ki). Ha azonban a hasúrben valamely okból a nyomás megemelkedik, az a beleket az alacsonyabb nyomású területek felé igyekszik préselni: ilyenek a hasfal gyenge pontjai, például a lacuna lymphatica.

A nyíláson keresztül a belek előbújnak a trigonum femorale területére, mintegy elfeszítve egymástól az izmokat és a felettük lévő fascia latat, létrehozva ezzel ténylegesen a canalis femoralist; a hiatus saphenuson keresztül pedig a comb alatti bőrig türemkedhetnek (ezért tekintjük a hiatus saphenust a combcsatorna külső nyílásának).

A combsérv (hernia femoralis) női nemben gyakoribb entitás.

ANATOMIA TULELOKONYV

# Az adductor csatorna

A trigonum femorale alsó csúcsa bevezet a lamina vastoadductoria mögött kezdődő adductor csatornába (canalis adductorius). A csatorna az adductor izmok elülső felszínén fekszik, tehát hátulsó falát kezdetben a m. adductor longus, majd a m. adductor magnus képezi, mígnem a m. adductor magnus két tapadása között lévő nyíláson (hiatus adductorius) a csatorna bevezet az alsó végtag hátulsó felszínén elhelyezkedő térdalji árokba (fossa poplitea).

Elülső (és lateralis) falát a m. vastus medialis képzi; a csatorna valódi elülső fala („teteje”) a lamina vastoadductoria a m. vastus medialis és a m. adductor longus, majd m. adductor magnus között feszül ki.

![img-6.jpeg](img-6.jpeg)
A hiatus subinguinalis, a trigonum femorale és a canalis femoralis területe.

![img-7.jpeg](img-7.jpeg)
Az adductor-csatorna szerkezete: egészében (balra) és az elülső fal eltávolítva (jobbra).

A trigonum femorale alsó csúcsán a képletek (a. femoralis, v. femoralis, és a n. femoralis végága a n. saphenus) belépnek a canalis adductoriusba. Az artéria és a véna végighaladnak, és a hiatus adductoriuson hátul kilépve jutnak a fossa popliteába. A n. saphenus a lamina vastoadductoriát vissza átfúrva a comb elülső felszínére kerül (átfúrja a fascia latat is), és a bőr alatt követi a v. saphena magna lefutását, miközben beidegzi a bőrt.

# A térdalji árok

A térdhajlat, vagy térdalji árok (fossa poplitea) alapját a femur distalis epiphysisének hátulsó felszíne, a facies poplitea (vagy planum popliteum) alkotja. Felül medialisan a m. semitendinosus, valamivel mélyebben a m. semimembranosus, míg felül lateralisan a m. biceps femoris képezi a terület határát. Alulról a m. gastrochnemius két, összetérő feje (vagy a két, összetérő m. gastrochnemius) határolja. Lateralisan alul a terület határát kiegészíti a m. plantaris.

ANATÓMIA TÚLÉLŐKÖNYV

#anatómiatúléllőkönyv

A fossa popliteát kitöltő zsírszövetben haladnak a tájék képletei: felülről, a comb tengelyében érkezik a m. semitendinosus és m. biceps femoris között a n. ischiadicus, mely még a fossa popliteától proximálisan, a comb hátulsó felszínén oszlik végágaira, a n. tibialisra és a n. fibularis communisra. Utóbbi ideg a fossa poplitea felső-lateralis peremén húzódik a lábszár lateralis oldalához, ahol megkerüli a collum fibulaet.

A n. tibialis a fossa poplitea tengelyében halad tovább distalra, majd eltűnik az összetérő m. gastrochnemiusok között (majd valamivel lejjebb belép a m. soleus eredő ina alá). A comb hátulsó felszínének medialis részén, a hiatus adductoriusszal nyíló canalis adductorius végződik, melyen keresztül a comb elülső felszínéről az a. femoralis és v. femoralis lép a területre. A csatornából kilépve nevük a. popliteára és v. popliteára változik. Fontos megjegyezni, hogy itt már az artéria fut medialisabban és mélyebben!

Az a. poplitea a fossa poplitea területén adja le térdízülethez, valamint vádli izmokhoz húzódó ágait (a. superior medialis és lateralis genus, a. inferior medialis és lateralis genus, a. surales), valamint a lábszár hátulsó felszínén felületesen, a fascia crurison kívül felszálló v. saphena parva a fossa poplitea területén átfúrva a fasciát (fascia poplitea) a mélybe fordul és beleömlik a v. popliteába. A mély erek mentén találjuk a régió mély nyirokcsomóit is.

Ugyancsak a fossa poplitea területén vállnak le a n. cutaneus surae medialis, valamint a n. cutaneus surae lateralis a n. tibialisból és n. fibularis communisból, majd a fascia popliteát átfúrva a bőr alatti kötőszövetben ágazódnak el, beidegezve a terület két bőrsávját.

![img-8.jpeg](img-8.jpeg)
A térdalji árok alkotásában résztvevő képletek, egyre felületesebben rátekintve (balról jobbra).

84

ANATÓMIA TÚLÉLŐKÖNYV

#anatómiatúléllőkönyv

# A járás mechanizmusa

Az alsó végtagot tárgyaló fejezet végén meg kell emlékeznünk a járás mechanizmusáról. A járás az emberi test ciklikus és szimmetrikus, helyváltoztató mozgása. Ciklikus, mert az egyes szakaszok folyamatosan ismétlődnek, és szimmetrikus, mert a két végtag hasonló pályaíven mozog (bár egymás tükörképeként, logikusan). Bár a járást az alsó végtagok hozzák létre, a teljes mozgásképhez a fej, a törzs és a felső végtagok is nagyban hozzájárulnak (ld. a felső végtagok ún. együtt mozgása, a nyak és a törzs izmainak ciklikus aktíválódása a felegyenesedett testhelyzet és a fej pozíciójának megtartásához).

A járás alapja az ún. lépésciklus, mely definíció szerint az adott végtag két azonos helyzete közötti szakasz. Normál járás során a sarok éri el először a talajt, majd a talpon végig gördülve a nagylábujj hagyja el azt utoljára. Megegyezés szerint a lépésciklus a sarok talajfogásától ugyan ezen végtag ismételt talajfogásáig tart.

Maga a lépésciklus a vizsgált végtag helyzete szerint két nagyobb részre osztható: a támaszfázisra és a lendítőfázisra. A támaszfázis a sarok talajfogásával kezdődik, és a nagylábujj elrugaszkodásával végződik, míg a lendítőfázis a nagylábujj elrugaszkodásától a sarok talajfogásáig tart. Normál tempójú járásnál a támaszfázis az idő közel 60%-át teszi ki (eddig van az adott végtag arányaiban a talajon). Normál tempójú járás során nincs ún. repülőfázis, azaz a járás bármely szakaszában legalább az egyik láb a talajon van (ellentétben a futással). A fázishatárok ideje alatt mindkét végtag a talajon található (az egyik épp megérkezett, a másik épp elrugaszkodik): ez a kettős támasz fázisa.

![img-9.jpeg](img-9.jpeg)
A járás mechanizmusa: a lépésciklus beosztása a jobb alsó végtag alapján. A kékkel jelölt időtartam alatt mindkét láb a talajon található.

A járás mechanizmusát és az egyes ciklusok során működő izmokat (és ízületi helyzeteket) vizsgáljuk meg a jobb láb vonatkozásában.

1. A lépésciklus kezdetén a jobb sarok eléri a talajt. Az articulatio talocruralis ekkor dorsalflectalt helyzetben van, melyet a lábszár elülső izmai (főleg a m. tibialis anterior) hoznak létre, míg a térd extensióban rögzített, melyet a m. quadriceps femoris okoz. A sarokra érkezés során a csípőízület extendálódik, mely főleg a m. gluteus maximus összehúzódásának eredménye. A végtag a lehető legstabilabb, hiszen épp ráhelyezzük a testsúlyunkat.
2. A sarokról mintegy telitalpra „gördülünk", mely tulajdonképpen egy plantarflexio az articulatio talocruralisban, és melyet a lábszár hátulsó izmai hoznak létre (főleg a m. triceps surae).
3. Mivel időközben az ellenoldali láb visszaérkezik a talajra, a jobb láb a lábszár hátulsó izmainak hatására egyre inkább plantarflexióba kerül úgy, hogy már csak a lábujjakon támaszkodik a talajon, a testsúly nagy része ekkor már a másik végtagot terheli. A térdízületet időközben enyhe flexióba húzzák a comb és a lábszár hátulsó izmai (m. semitendinosus, m. semimembranosus, m. biceps brachii, m. gastrochnemius).

85

ANATÓMIA TÚLÉLŐKÖNYV

#anatómiatúléllőkönyv

4. A jobb láb végül elrugaszkodik a talajtól, melynek utolsó szakaszában a m. flexor hallucis longus szerepe jelentős (lévén a nagylábujj hagyja el utoljára a talajt, mintegy ellöki a lábat).

5. A lendítés során a térdízület és a csípőízület is flexióba kerül, a teljes alsó végtag előre lendül, melyet a m. sartorius aktivitása hoz létre (a csípőízületet a m. iliopsoas hajlítja). Az articulatio talocruralist a lendítés során dorsalflectált helyzetbe húzza a m. tibialis anterior, hogy az előre lendített láb ne akadjon a talajba.

6. A m. quadriceps femoris és a m. gluteus maximus aktivitásának fokozódásával a térdízület és a csípőízület extendált helyzetbe kerülnek, a m. tibialis anterior dorsalfectált helyzetben rögzíti a felső ugróízületet: az alsó végtag felkészül a talajra érkezésre, a lépésciklus záródik.

Mindezen mozgásokhoz adódik hozzá, hogy a csípőízület ciklikusan ki- és berotál (az előrelendített végtag oldalán berotál, a hátul maradó végtag oldalán kirotál) a járás folyamán a csípő rotátorok munkája árán.

Mivel a végtagok felváltva érintik a talajt (illetve a kettős támasz fázisában mindkettő a talajon van), a test tömegközéppontja az egyenes vonalú járás középvonala körül sinus-görbe szerűen folyamatosan kileng, a járás középvonalában csupán a kettős támasz fázisaiban található.

![img-10.jpeg](img-10.jpeg)
A test tömegközéppontjának útja (balra) és a csípőízület mozgása (jobbra) a járás során.

A járás mechanizmusának tárgyalásával a fejezet végére értünk. A következő fejezetben a törzs és a nyak anatómiájával foglalkozunk.

DR. BARTHA ÁRPÁD LÁSZLÓ

# 2d. fejezet

# Az urogenitalis rendszer
anatómiája

![img-11.jpeg](img-11.jpeg)

#anatómiatúléllökonyv

Pecunia non olet¹

1. Pecunia non olet (latin): A pénznek nincs szaga.

ANATÓMIA TÚLÉLŐKÖNYV

#anatómiatúléllőkönyv

# Tartalomjegyzék

Tartalomjegyzék ... 1
Előszó ... 2
A medencefenék és a gáttájék anatómiaja ... 3
Az uropoetikus rendszer anatómiaja ... 8
A vesék anatómiaja ... 8
A húgyvezetékek anatómiaja ... 12
A húgyhólyag anatómiaja ... 14
A húgycső anatómiaja ... 16
Az ivarszervek anatómiaja ... 17
A belső női ivarszervek anatómiaja ... 17
A hüvely anatómiaja ... 17
A méh anatómiaja ... 18
A petevezetők anatómiaja ... 21
A petefészek anatómiaja ... 22
A külső női ivarszervek anatómiaja ... 23
A belső férfi ivarszervek anatómiaja ... 26
A herék és a mellékherék anatómiaja ... 26
A hereburkok anatómiaja ... 27
Az ondózsinór anatómiaja ... 28
Az ondóhólyag anatómiaja ... 29
A dülmirigy anatómiaja ... 30
A külső férfi ivarszervek anatómiaja ... 32
Az urogenitalis rendszer vérellátásra ... 35
Az urogenitalis rendszer artériái ... 35
Az urogenitalis rendszer vénái ... 39
Az urogenitalis rendszer nyirokelvezetése ... 42
Az urogenitalis rendszer beidegzése ... 43
A sympathicus beidegzés ... 43
A parasympathicus beidegzés ... 44
Az érző beidegzés ... 45
A motoros beidegzés ... 46

ANATOMIA TULELOKONYV

#anatomiatulelokonyv

# Előszó

Az Anatomia Túlélőkonyvek azért születtek, hogy az anatomia tanulása könnyebb és gyorsabb legyen. A jegyzetek célja az, hogy mindazon területekről megfelelő mennyiségű magyarázatot adjon, melyek előfordulhatnak a demonstráción, vizsgán, vagy későbbi, orvosi munkád során. Az elkészítéséhez számtalan forrást, egyéb tankönyvet és publikációt felhasználtam, így próbálva minél inkább lefedni a témákat, és teljeskörű tudást, magyarázatot adni az egyes jelenségekről.

A Túlélőkonyveket negyedéves egyetemistaként kezdtem el szerkeszteni. Kezdetben egyszerű jegyzet volt, tankönyvekből összeszedett információkkal, képekkel. Az évek során kezdett kiforrni egy egységes, jól tanulható jegyzet, mely saját illusztrációkat, összefoglaló táblázatokat, magyarázatokat tartalmaz.

A jegyzetek megírása hosszadalmas folyamat, melyre általában este, a kórházban töltött munkaórák után kerül sor. Megírásuk hosszadalmas folyamat, valamint a honlap fenntartása is költségeket jelent. Ezért kérlek, ha megteheted, a jegyzeteket eredeti forrásból, a https://anatjegyzet.hu/ oldalon vásárold meg, így támogatva azt, hogy a Túlélőkonyvek lefedte témakörök tovább bővülhessenek, illetve azok még sokak számára elérhetőek legyenek.

Amennyiben úgy érzed, hogy nincs lehetőséged megvenni a jegyzeteket, de a sikeres vizsgához szükséged lenne rájuk, kérlek, írj egy üzenetet a „Kapcsolat” fülön keresztül, és megtaláljuk a megoldást!

A jegyzetben esetlegesen előfordulhatnak elírások. Ezért előre is elnézésedet kérem, és arra kérlek, ha ilyenre bukkansz, írd meg a weboldalon található „Kapcsolat” fülön keresztül, hogy mihamarabb javításra kerülhessen!

Fontos: a Túlélőkönyv nem helyettesíti a hivatalos egyetemi jegyzeteket és tankönyveket. Pusztán a tananyag jobb, könnyebb megértésének céljából jött létre.

![img-12.jpeg](img-12.jpeg)

ANATÓMIA TÚLÉLŐKÖNYV

#anatómiatúléllőkönyv

# A medencefenék és a gáttájék anatómiája

A fejezetben – rendhagyó módon – nem az egyes szervek leírásával, hanem a medencefenék és a gáttájék szerkezetének tárgyalásával kezdünk. Tesszük mindezt azért, hogy amikor az urogenitalis rendszer szerveit, illetve azok vérellátását és beidegzését tárgyaljuk, már ismerjük a régió sajátságait.

Az orvosi nyelvben a gát (perineum) két dolgot jelenthet: egyrészt, szűkebb értelemben a női szeméremrés (rima pudendi, ld. később) és az anus közötti, néhány centiméteres bőrterületet, valamint, az erről felfelé, a hüvely és a végbél közé ék alakban beterjedő kötőszövetes térséget, míg tágabb értelemben mint gát tájék (latinul ugyancsak perineum) az egész medencefenék külső felszínét értjük (a combok között megbújó „altájékot”).

![img-13.jpeg](img-13.jpeg)
A kismedence területén található belső csípőizmok: a bal medencefél eltávolítva.

Mint az alsó végtag tárgyalásánál láttuk, a kismedence csontos keretén belül két izmot találunk, melyek onnan oldalfelé húzódnak a combcsonthoz. A keresztcsont elülső felszínén (facies pelvina), a foramina sacralia anteriorától lateralisan ered és a foramen ischiadicum majuson keresztül lateral felé lép ki a medencéből a m. piriformis. Az izom nem tölti ki teljesen a foramen ischiadicum majust, hanem mind fölötte (hiatus suprapiriformis), mind alatta (hiatus infrapiriformis) egy-egy rést hagy szabadon, a medencéből a farizmok és a comb hátulsó felszínének régiójába tartó erek és idegek számára. Ugyancsak a medence csontos keretén belül ered a membrana obturatoria belső felszínéről a m. obturator internus, mely innen hátrafelé húzódik, majd a foramen ischiadicum minuson keresztül lép ki a medencéből (ina mintegy $90^{\circ}$-os irányváltoztatást tesz a spina ischiadica alatt).

Ezen izmoktól beljebb találjuk az ún. medencefeneket (diaphragma pelvis), mely egy izmokból és fasciákból álló, teknő alakú szerkezet, mely alátámasztja és megtartja a medencei szerveket, ugyanakkor lehetőséget biztosít a lumenes képletek (húgycső, hüvely, végbél) áthaladására, és külvilágba nyílására.

ANATÓMIA TÚLÉLŐKÖNYV

#anatómiatúléllőkönyv

A diaphragma pelvis nem más, mint a medence fenéki izom (m. levator ani), valamint annak belső (fascia diaphragmatis pelvis superior) és külső (fascia diaphragmatis pelvis inferior) fasciája. A m. levator anit eredése szerint több részre oszthatjuk – a részekben azonban közös, hogy legvégül mindannyian az os coccygeumon, illetve az os coccygeum és a sacrum átmeneténél tapadnak.

![img-14.jpeg](img-14.jpeg)
A diaphragma pelvis és diaphragma urogenitalis szerkezete.
A medence bal fele eltávolítva, a m. levator ani kissé áttetsző.

A m. pubococcygeus nevű izomrész a ramus superior ossis pubis belső felszínén ered, a symphysistől oldalt, méghozzá úgy, hogy lefutása során a symphysis mögött szabadon hagy egy előrefelé tekintő, U alakú nyílást (hiatus urogenitalis), nőben a húgycső és a hüvely, férfiban a húgycső áthaladására, majd ezen nyílás mögött rostjai az ellenoldali izommal kereszteződnek. A kereszteződés után a kétoldali izomrész egy újabb, a végbél áthaladására szolgáló nyílást (hiatus analis) hoz létre, hogy aztán e mögött, az os coccygeumon tapadjon (a rectum mögött a középvonalban az izmok varrat szerűen összefonódnak, ezt ligamentum anococcygeum néven különítjük el).

A m. iliococcygeus valamivel lateralisabban, a m. obturator internus fasciájának (fascia obturatoria) íves, inszerű megvastagodásáról (arcus tendineus musculi levatoris ani) ered. Az izom innen hátrafelé húzódik, és a hiatus analis mögött összefonódik az ellenoldalival, valamint a m. pubococcygeusszal.

A m. ischiococcygeus (vagy csak simán m. coccygeus) a spina ischiadicáról húzódik az os coccygeum és a sacrum átmenetéhez (gyakorlatilag követi a ligamentum sacrospinale lefutását).

ANATÓMIA TÚLÉLŐKÖNYV

#anatómiatúlelőkönyv

Mivel a m. levator ani (valamint alsó és felső fasciája!) által elől, a középvonalban kihagyott nyílás (hiatus urogenitalis) túl nagy, alatta – tehát a m. levator ani külső felszínén – egy, a medencefeneket kiegészítő képletet, a diaphragma urogenitalét találjuk. Akárcsak a diaphragma pelvis, a diaphragma urogenitale is izmokból és fasciákból áll, de a diaphragma pelviszel ellentétben nem teknő alakú, hanem lapos, trapéz formájú lemez rendszer.

![img-15.jpeg](img-15.jpeg)
A diaphragma pelvis alulnézetben, valamint felosztása (jobbra).

![img-16.jpeg](img-16.jpeg)

Ha alulról tekintünk a m. levator anira, a gáttájékot két területre oszthatjuk egy, a kétoldali tuber ischiadicumot összekötő vonallal. A vonal előtti területet nevezzük trigonum urogenitalénak, míg a vonal mögötti térség a trigonum anale. A diaphragma urogenitale a ramus inferior ossis pubisok között feszül ki, a trigonum urogenitale területén úgy, hogy a symphysis mögött egy apró rést szabadon hagy (ez a külső nemiszervek vérellátása és beidegzése miatt lesz jelentős).

Mivel a diaphragma pelvis egy teknő, míg a külső felszínén elhelyezkedő diaphragma urogenitale egy lapos lemez, a két szerkezet között érthető okokból némi hely marad szabadon: hátulról, a trigonum anale területéről be tudunk majd bújni a diaphragma pelvis és a diaphragma urogenitale közé. Ez a terület az ún. fossa ischiorectalis (mely egyébként a farpofák közötti térség a trigonum anale területén, és amely előre beterjed a diaphragmák közé is, piramis alakban), melyben majd az ún. pudendális képletek ágazódnak el, és amelyet zsírszövet tölt ki (corpus adiposum fossae ischiorectalis).

![img-17.jpeg](img-17.jpeg)
A diaphragma urogenitale kialakulása: balra a diaphragma pelvis, jobbra a diaphragma urogenitale legmélyebb rétege, a női medencén bemutatva.

ANATÓMIA TÚLÉLŐKÖNYV

#anatómiatúléllőkönyv

Annak függvényében, hogy melyik nemről beszélünk, a diaphragma pelvis hiatus urogenitalisa alatt a diaphragma urogenitale fascia lemezein 1, vagy 2 nyílás helyezkedik el, a húgyivari szervek áthaladására.

A diaphragma urogenitale legmélyebben (tehát közvetlenül a m. levator ani külső felszínén) fekvő lemeze a fascia diaphragmatis urogenitalis superior.

Ugyancsak a felső fascia lemeztől felületesebben helyezkedik el férfiban a m. sphincter urethrae externus, mely a diaphragma urogenitalén áthaladó urethra körül gyűrű szerűen helyezkedik el, és akaratlagosan működtetve kialakítja a vizelettartás képességét (nem csak emberben!).

![img-18.jpeg](img-18.jpeg)
A diaphragma urogenitale következő rétege: nőben (balra) és férfiban (jobbra).
Férfiban a fascia diaphragmatis urogenitalison csak egy nyílást találunk, a húgycső átlépésére.

Nőben a helyzet valamivel bonyolultabb: hazai könyvekben általában ugyancsak egy m. sphincter urethrae externusról beszélünk az urethra körül, míg a nemzetközi irodalomban ezen kívül még egy, az urethrát és a mögötte elhelyezkedő hüvelyt közösen körbe vevő m. urethrovaginalist is említenek, mely ugyancsak sphincter szerűen, akaratlagosan működtethető, de nem csak a húgcsövet képes zárni, hanem a hüvely bemenet is szűkíti. Ezen kívül nőkben elkülönítésre kerül a nemzetközi irodalomban a ramus inferior ossis pubisról eredő m. compressor urethrae nevű izom, mely az urethra élé sugározva képes hátra, a hüvely felé húzni azt, és ezáltal összenyomni a húgycsövet (helyzetét ld. a lenti ábrán).

![img-19.jpeg](img-19.jpeg)
A diaphragma urogenitale felületes régiója: a nemre specifikus alkotók tárgyalását ld. később.

ANATÓMIA TÚLÉLŐKÖNYV

#anatómiatúléllőkönyv

Az izmoktól felületesebben újabb, a korábbival megegyező alakú fascia lemez, a fascia diaphragmatis urogenitalis inferior helyezkedik el – melyen ugyancsak az előzőhöz hasonlóan találjuk a lumenes képletek áthaladására szolgáló nyílást / nyílásokat.

A fascia diaphragmatis urogenitalis inferioről felületesebben újabb, részben a női, illetve a férfi nemre specifikus, részben mindkét nemben megtalálható izomcsoportot találunk. A fascia hátulsó pereme mentén fut egy izompa-ros mindkét nemben, lateraltól medial felé (m. transversus perinei superficialis), mely – a mély izomhoz hasonlóan – belesugárzik a gát centrum tendineumába (centrum tendineum perinei).

![img-20.jpeg](img-20.jpeg)
A medencefenék szerkezete, felülről rátekintve. Jobb oldalon a m. coccygeus és a m. piriformis eltávolítva. A sárga a nyíl a pudendalis képletek útját mutatja.

A diaphragma urogenitale és diaphragma pelvis kapcsán talán a legfontosabb – és egyben a legnehezebb – megértenünk azt, ahogy a medencéből kilépő képletek a teknő alakú diaphragma pelvis külső felszínére kerülnek.

Amikor az alsó végtag anatómiáját tanuljuk, akkor említésre kerül három képet (n. pudendus, a. pudenda interna, v. pudenda interna), melyek a hiatus infrapiriformison kilépnek a medencéből, számtalan másik képlet társaságában. A többi képlettől eltérően azonban rövid úton megkerülik a ligamentum sacrospinalét, hogy a foramen ischiadicum minuson keresztül „visszalépjenek a medencébe” – ez az állítás azonban így nem állja meg a helyét. Ugyanis, a foramen ischiadicum minuson belépve valóban a csontos medence belső terébe jutunk – a csontos medence belső tere azonban nem egyezik meg a zsigeri medence belső terével, mivel a teknő alakú m. levator ani a csontos medencén belül fekszik. Ezáltal, a foramen ischiadicum minuson belépve csupán a m. levator ani külső felszínére juthatunk, ami tulajdonképpen a gáttájék.

A m. levator ani beidegzését a plexus sacralis ágrendszere biztosítja, míg a diaphragma urogenitale izmait a n. pudendus ágrendszere látja el.

A gát felületes rétegében elhelyezkedő, nemekre specifikus képleteket, illetve izmaik tárgyalását ld. a fejezet későbbi részeiben, a külső nemiszervek tárgyalása során.

ANATÓMIA TÚLÉLŐKÖNYV

#anatómiatúléllőkönyv

# Az uropoetikus rendszer anatómiája

A vizeleti rendszer (systema urinarium) az emberi test anyagcsere termékeinek kiválasztásáért felelős szervrendszer, mely a szervezet só- és folyadékháztartásának egyik legfontosabb szabályozója. A kiválasztásért a vesék (ren) felelősek, míg a szervrendszer többi szerve (húgyvezetékek, húgyhólyag, húgycső), a keletkezett vizelet elvezetését és átmeneti tárolását végzi.

A vizeleti szervrendszer fejlődése az ivarrendszerrel szorosan kapcsolt, így a két nemben olykor eltérő morfológiát mutathatnak (ld. a húgycső anatómiájánál).

![img-21.jpeg](img-21.jpeg)
Az uropoteikus rendszer szerveinek helyzete a hasüregben. A bélrendszer és a hashártya eltávolítva.

# A vesék anatómiája

A vesék (ren) a hasüreg hátulsó részében, a retroperitonealis kötőszövetbe ágyazottan található, bab alakú szervek. Helyzeetüket tekintve nem teljesen szimmetrikusan helyezkednek el a gerincoszlop két oldalán: a bal vese némivel feljebb található (a Th12 csigolya magasságában kezdődik, és az L2 csigolya magasságáig ér), mint a jobb (utóbbi a máj miatt valamivel lejjebb, az L1-L3 csigolyák között helyezkedik el).

ANATÓMIA TÚLÉLŐKÖNYV

#anatómiatúléllőkönyv

Lateralis szélük (margo lateralis) domború ívben köti össze az alsó (extremitas inferior) és felső pólust (extremitas superior) – utóbbin foglalnak helyet a mellékvesék (glandula suprarenalis dexter, glandula suprarenalis sinister). A vesék medialis szélén (margo medialis) található a vesekapu (hilus renalis), mely bevezet a vesék belsejében elhelyezkedő üregbe, a veseöblbe (sinus renalis). A veseöblben (sinus renalis) találjuk a zsákszerű vesemedencét (pelvis renalis) – mely a vesekapun (hilus renalis) kilépve mint húgyvezeték (ureter) folytatódik.

Mint a mikroszkópiában látni fogjuk, a vesék szövetét (parenchymáját) feloszthatjuk egy külső kérgi rétegre (cortex renalis), valamint az ettől beljebb elhelyezkedő velőállományra (medulla renalis).

A medulla renalis valójában piramis alakú egységekből (pyramis renalis) áll, melyek csúcsa (papilla renalis) a veseöblben elhelyezkedő vesemedence kitüremkedéseibe, a kis kelyhekbe (calyx minor) domborodik. A calyx minorok egy nagykehelybe (calyx major) nyílnak össze, melyekből a vesemedence központi részébe vezetnek. Átlagosan 3 nagykelyhet, valamint nagykelyhenként 3 kiskelyhet találunk.

A kéregállomány mint columna renalis nyomul be a pyramisok közé, elválasztva azokat egymástól (a velőállomány ezért piramis alakú – ld az ábrán!). Ennek magyarázata, hogy az emberi vese a fejlődés folyamán önálló lebenyekből állt, melyek a későbbiekben összenőttek egymással (a columna renalisok tehát az eredeti, szomszédos vese lebenyek kéregének fúziójából alakultak ki).

![img-0.jpeg](img-0.jpeg)
A vese szerkezete: a bal vese elülső fele eltávolítva, a pelvis és a kelyhek megnyitva.

A kéregállományban elhelyezkedő glomerulusokban termelődő filtrátum a kanyarulatos csatornákban folyamatosan visszaszívásra kerül, míg nem a kivezetőcsövek szakaszára elnyeri végleges, vizeletre jellemző összetételét. A pyramis renalisokban haladó kivezetőcsövek a papilla renalison keresztül nyílnak a calyx minorokba, melynek következtében a papilla renalisok csúcsi része lyuggatott (area cribrosa). A vizelet a kiskelyhekből a nagykelyheken keresztül áramlik a vesemedencébe (pelvis renalis), majd a hiluson kilépő ureteren keresztül vezetődik a húgyhólyag felé. A glomerulusok és a kanyarulatos csatornák szerkezetét részleteiben ld. a szövettanban, valamint az élettanban.

A veseöblben (sinus renalis) a vesemedencén (pelvis renalis) kívül megtaláljuk még a hiluson átlépő erek (a. renalis, v. renalis) kezdeti elágazódását, valamint némi zsírszövetet.

9

10

# ANATÓMIA TÚLÉLŐKÖNYV

![img-1.jpeg](img-1.jpeg)
A vese egy lebenyének szerkezete, sémásan ábrázolva.

# #anatómiatúlélőkönyv

A hilus renalison a képletek mind a jobb, mind a bal vese esetén a következő sorrendet követik: legelől helyezkedik el a v. renalis mögötte az a. renalis, leghátul pedig az ureter (a képlete sorrendje tehát előlről hátra felé V-A-U).

Összefoglalva tehát: a hilus renalison keresztül a veseöblbe (sinus renalis) jutunk, melyben megtaláljuk a vesemedencét (pelvis renalis), a vese ereit, és némi zsírszövetet.

A vesék nem pontosan a frontalis síkban helyezkednek el, medialis oldaluk előrefelé fordul, mely leginkább horizontális metszeten látható. Kívülről mind a jobb, mind a bal vesét (tehát külön-külön!) egy finom, sűrű szövésű kollagénből álló, sima felszínű (patológiai kifejezéssel élve „sima, fénylő, tükröző") tok, a capsula fibrosa veszi körbe (mint egy gyümölcsöt a héja). Egészséges veséről a tok könnyedén lehúzható.

A jobb és a bal vese és mellékvese, valamint a kettejük között a középvonalban elhaladó nagy erek (aorta abdominalis, v. cava inferior) vastag zsírszövetbe (capsula adiposa) ágyazottan helyezkednek el. A capsula adiposa a vesék alatt még 4-5 cm hosszan folytatódik, valamint a vese hiluson keresztül befordul a sinus renalisba is (ezt a zsírszövetet látjuk a sinus renalisban, ld. fentebb).

![img-2.jpeg](img-2.jpeg)
A vesét körülvevő tokrendszer sémás ábrája.

Legkívül helyezkedik el a fascia renalis, mely a kétoldali vesét, valamint a közöttük húzódó ereket ugyancsak egységesen veszi körül. A vesék előtt húzódó lemez (lamina anterior, vagy Gerota fascia) oldalt, mint fascia lateroconalis olvad egybe a hátsó lemezzel (lamina posterior, vagy Zuckerkandl fascia). Az elülső és a hátulsó lemez a mellékvesék felett háztető szerűen egyesül, míg a vesék alatt a két lemez külön, elől és hátul folytatódik még néhány centiméter hosszan, majd a retroperitoneum kötőszövetében megszűnik.

A fascia renalis olyan, mint egy fejjel lefelé fordított zacskó, amiben a héjas gyümölcsök (capsula fibrosával borított vesék) és az azokat körülvevő térkitöltő anyag (capsula adiposa) található. Az aorta abdominalis és a v. cava inferior felül a fasciát átfúrva jut a térségbe.

ANATÓMIA TÚLÉLŐKÖNYV

#anatómiatúléllőkönyv

Képalkotó diagnosztikában (ultrahang, CT, MR felvételeken) a capsula adiposát szokás perirenalis, vagy perinephricus térnek is nevezni (spatium perirenale), míg a fascia renalison kívüli területet a paranephricus/pararenalis tér névvel (spatium pararenale) illetjük. Ha az ábrát jobban megnézzük, a pararenalis tér nem egységes: a fascia laterocanalis elválasztja egymástól az elülső (spatium pararenale anterius), valamint a hátulsó (spatium pararenale posterius) térséget, amikor belülről kitapad a fascia transversalishoz. Az elülső térség (mely a peritoneum parietale és a Gerota fascia, valamint a fascia laterocanalis között van) tartalmazza a hasnyálmirigyet, valamint a colon ascendest és colon descendent, míg a hátulsó terület nem tartalmaz hasúri szerveket. Mindez a vesét és környezetét esetlegesen érintő gyulladások szempontjából fontos: a fasciák – mint már láttuk néhányszor – képesek időlegesen a gyulladások útját állni.

A vesék számos környező hasüregi szervvel érintkezésbe kerülnek – általában közvetett módon, fasciáikon keresztül. Mind a jobb, mind a bal oldalon a vesék mögött helyezkedik el a m. psoas major és a m. quadratus lumborum, míg a vesék lateralis széle mentén kezdődik a m. transversus abdominis. Legmedialisabban a vesék a rekesszárakhoz fekszenek (diaphragma respiratorium, crus dexter, crus sinister).

Ugyancsak mindkét oldalon a vesék mögött halad el a 11-12. borda: a jobb oldalon a 12. borda a vese felső pólusánál helyezkedik el, míg a bal oldalon a vesét kb. 1/3-2/3 arányban osztja (tehát a vesék részlegesen a bordakosár takarásában helyezkednek el).

Visszagondolva a mellkasban megismert helyzetekre, és a rekesz és a bordakosár belső felszíne között létrejövő, pleurával bélelt recessusokra / sinusokra (recessus costodiaphragmaticus / sinus phrenicocostalis) könnyen megérthető, hogy a két vese ugyan a rekesz alatt helyezkedik el, de mellettük és mögöttük (pusztán a rekesz kupola alakja miatt, annak „túloldalán”) megtalálható a jobb és bal oldalsó pleura sinus.

![img-3.jpeg](img-3.jpeg)

ANATÓMIA TÚLÉLŐKÖNYV

#anatómiatúlelőkönyv

A vesék elülső felszíne ugyancsak közvetetten, tokjain keresztül érintkezik számos hasúri szervvel. Mindkét vese felső pólusán (extremitas superior) helyezkednek el a mellékvesék (glandula suprarenalis).

![img-4.jpeg](img-4.jpeg)
A vesék helyzete a csigolyaoszlophoz viszonyítva.

A jobb vese elülső felszínének legnagyobb részét a máj takarja – a máj alsó széléről a jobb veséhez fordul vissza a peritoneum (a ligamentum coronarium dextrum alsó lemeze): kezünket a hasüregben a máj jobb lebenye alá dugva a recessus hepatorenalis Morrisonba jutunk, mely a vese és a máj között helyezkedik el (és fekvő emberben a hasúr legmélyebb pontja – részletesebben ld. Az emésztőrendszer anatómiája c. fejezetben). Alsó pólusához a vastagbél jobb hajlata, a flexura coli dextra (vagy flexura hepatica) fekszik hozzá.

A bal vese elülső felszínéhez hozzáfekszik a gyomor (igencsak közvetetten: a gyomor ti. intraperitonealis szerv, a hasüregben van, mögötte helyezkedik el a bursa omentalis, majd a peritoneum parietale, majd a retroperitonealis tér és a vese tokjai). Ugyancsak közvetetten fekszik hozzá a bal veséhez a pancreas farka: a pancreas retroperitonealis, így csak a Gerota fascia és a capsula adiposa választja el a vesétől. A bal vese lateralis széléhez fekszik hozzá felülről a lép (szintén közvetett módon, mivel a lép is intraperitonealis – a lépről hátrafelé húzódó hashártyakettőzet, a lig. splenorenale a vese előtt hajlik a hátulsó hasfalra), valamint oldalról és alulról a colon descendens.

# A húgyvezetékek anatómiája

A húgyvezeték (ureter) páros, mintegy 30 cm hosszú, lumenes szerv, mely a vesemedencét (pelvis renalis) köti össze a húgyhólyaggal (vesica urinaria). Az L2 csigolya magasságában kezdődik, és hasúri szakasza (pars abdominalis) a m. psoas major elülső felszínén száll lefelé: az izom lateralis szélétől egyre inkább a medialis szél felé húzódik.

Lefutásuk során az ureterek mindkét oldalon három képlet útját keresztezik. Az első két kereszteződés a két nemben megegyezik: a m. psoas major közepe táján az aorta abdominalisból leváló a. gonadalisok (nőben petefészek artéria: a. ovarica, férfiban here artéria: a. testicularis), valamint az őket kísérő vénák (ld. később) keresztezik az uretereket meghozzá úgy, hogy az erek haladnak felületesebben. A medencébe való belépésekor (nagyjából amikor áthaladnak az apertura pelvis superior síkján, az articulatio sacroiliacaktól lateralisan) az ureterek keresztezik az aorta abdominalis két nagy végágát, az a. iliaca communisokat (valamint azok ágait, az a. iliaca externák kezdetét): itt az ureterek futnak felületesebben.

Az ureterek a medencében (pars pelvina) a hátulsó-oldalsó falon húzódnak lefelé a m. levator ani fasciájába ágyazva, majd előre és medial felé fordulnak. Nőben az ureterek elhaladnak a medence oldalától a méhhez tartó a. uterinák alatt (3. kereszteződés), majd a hólyag hátulsó falán belenyílnak abba.

Férfiban a hólyagba való beömlésnél a mellékherékből érkező ductus deferensek (ondóvezetékek) keresztezik az uretereket (az ondóvezetékek előlről-lateralról hajlanak hátra és medialra a húgyhólyag alá – vagyis az ureter fut mélyebben).

ANATÓMIA TÚLÉLŐKÖNYV

#anatómiatúléllőkönyv

![img-5.jpeg](img-5.jpeg)
Az ureter kereszteződései, férfi torzón.

Nőkben az **ureter** kereszteződéseit az „osztrák zászló” kifejezéssel is szoktuk illetni, mivel először egy artéria halad el felette („piros”), majd az **ureter** halad el egy artéria felett („ ”), végül újfent egy artéria halad el felette („piros”). Férfiban a harmadik kereszteződés nem artériával történik (ld. feljebb), így férfi nemben nem beszélhetünk „osztrák zászlőről”.

![img-6.jpeg](img-6.jpeg)
Az ureter 3. kereszteződése nőben (balra) és férfiban (jobbra), fölülről tekintve a kismedencébe.

![img-7.jpeg](img-7.jpeg)

ANATÓMIA TÚLÉLŐKÖNYV

#anatómiatúléllőkönyv

Lefutásuk során az ureterek egyéb képletekkel is kapcsolatba kerülnek: nőkben az a. iliaca communisok oszlásának megfelelően helyezkednek el a petefészkek (ovarium), így a második kereszteződésnél az ureterek kapcsolatba kerülnek velük. Ugyancsak nőben a rectum, majd a hüvely két oldalán szállnak lefelé, míg férfiban csak a rectum mellett haladnak el, miközben kapcsolatba kerülnek az ondóhólyaggal (vesicula seminalis) a húgyhólyag hátulján.

# A húgyhólyag anatómiája

A húgyhólyag (vesica urinaria) üres állapotában közel citrom alakú és méretű izmos falú zsák, mely a symphysis pubica mögött helyezkedik el a kismedencében. A folyamatosan termelődő vizeletből összesen mintegy 400-600 ml-t képes befogadni, melynek hatására felső része kiemelkedik a symphysis pubica mögül. Az első 200-250 ml jelentős nyomásemelkedés nélkül képes felhalmozódni, ennél nagyobb mennyiség már vizelési ingert okoz. Lévén a normál napi vizelet mennyiség 1500-2000 ml környékén van, a hólyag ürítése hozzávetőlegesen napi 6-7 alkalommal történik meg általában (természetesen egyéni különbségek előfordulhatnak, biológiai és életvitel béli különbségek miatt).

Egyes kreatív orvostanhallgatók kipróbálták, hogy jó pár korsó sör elfogyasztása után a vizeletet visszatartva mekkora mennyiség ürithető egyszerre: a tankönyvi adatoknál lényegesen nagyobb, literes mennyiség volt mérhető.

![img-8.jpeg](img-8.jpeg)
A húgyhólyag részei és helyzete a kismedencében.

A hólyag elülső része kihegyesedik (vertex vesicae), mely előrefelé a hasfal belső felszínén folytatódik (ez tulajdonképpen a preperitonealis tér alsó része, vagyis a spatium retropubicum Retziusi), mint ligamentum umbilicale medianum (ligamentum urachi), redőbe emelve a hashártyát (plica umbilicalis mediana). A hólyag falának ez alatti területét nevezzük corpus vesicaenek, míg a hólyag relatíve széles, hátulsó része a két ureter benyílása és a húgycső (urethra) kezdete között a fundus vesicae. A corpus vesicae elülső-alsó részén (a hólyag legmélyebb pontján) indul az ostium urethrae internummal a húgycső (urethra). Főleg férfiban jellemző, hogy a hólyag belső felszínén a nyálkahártya redője mintegy billentyűt képez a húgycső eredésénél (uvula vesicae).

A hólyag hátulsó falán, a funduson nyílik (jobbról és balról) a két ureter, lateralról medial felé átfúrva a hólyag hátulsó falát. Funkcionális szempontból fontos, hogy az ureterek nem merőlegesen, hanem ferdén, lateralról medial felé fúrják át a hólyag hátulsó falát, így a képződő nyálkahártyaredők megakadályozzák a hólyagból a vizelet visszafolyását (regurgitatióját) a húgyvezetékekbe.

![img-9.jpeg](img-9.jpeg)
A húgyhólyag: elülső részét eltávolítottuk, a fundus vesicaet látjuk, belülről.

ANATÓMIA TÚLÉLŐKÖNYV

#anatómiatúléllőkönyv

A két ureter benyílása (ostium ureteris) között ugyancsak nyálkahártya redő jelenik meg (plica interureterica). A hólyag hátulsó falának azon területe, mely a két ostium ureteris és az ostium urethrae internum között helyezkedik el, a trigonum vesicae nevet viseli. A nyálkahártya itt nem redőzött, hanem sima (ennek okát ld. a fejlődéstanban).

A hólyag kismedencei rögzítése a két nemben eltér. Nőben a fundus vesicae kevésbé, csupán a kismedence fenekét képező izom (m. levator ani) belső felszínén húzódó fasciához (fascia pelvis diaphragmatis superior) rögzített. A hólyag hátulsó fala nőben kötőszövetesen összenőtt a hüvely (vagina) elülső falával – talán ez a legjelentősebb rögzítője a női hólyagnak/hüvelynek (ld. később).

Férfiban a hólyag alatt induló húgycső körül helyezkedik el a dülmirigy (prostata), mely egyrészt rögzített a hólyag alapjához, valamint a fascia pelvis diaphragmatis superior két lemezre válva rögzíti a medencefenékhez, illetve egy előrefelé tekintő U-alakú simaizomból-kötőszövetből álló szalag (ligamentum puboprostaticum) khorgonyozza a prostatát (és ezáltal a fundus vesicae) a symphysis pubica belső felszínéhez (egyes angol nyelvű könyvek nőben is említenek egy hasonló szalagot, a ligamentum pubovesicalét, mely a húgycső kezdetét rögzíti a symphysis belső felszínéhez).

![img-10.jpeg](img-10.jpeg)
A hólyagot és urethrát rögzítő szerkezetek: nőben (balra) és férfiban (jobbra).

Nőben a hólyag kapcsolatba kerül a hüvely elülső falával, valamint a méhvel (uterus), míg férfiban a hólyag alapján helyezkedik el a prostata, hátulsó felszínén az ondóhólyag (vesicula seminalis), az ondóvezeték vége (ductus deferens), mögötte pedig a végbél (rectum).

Lévén a hashártya a kismedence felett az elülső falról hátra hajlik a hátulsó hasfalra, elhalad a kismedencei szervek felett, melyek méretüknél fogva azt kissé megemelik. Férfiban a hashártya a hólyag felső falán végighúzódva leszáll a hólyag és a rectum közé, ezzel kialakítva az excavatio rectovesicalist, míg nőben a hashártya a hólyagról a méhre húzódik át, miközben a két szerv között kialakítja az excavatio vesicuterinát.

A hólyag telődése során egyre jobban felemelkedik a symphysis pubica mögül, egyre jobban bedomborítja a hashártyát a hasüreg irányába: a telt hólyag tulajdonképpen a preperitonealis tér irányába tágul, és a hasfalon keresztül kopogtathatóvá, szükség esetén (pl. a húgycsövet elzáró képlet miatti vizelési nehézség esetén) szúrhatóvá és katéterezhetővé válik.

15

ANATÓMIA TÚLÉLŐKÖNYV

#anatómiatúléllőkönyv

# A húgycső anatómiája

A női húgycső (urethra feminina) rövid (3-4 cm hosszú), tágulékony cső. A hólyagból az ostium urethrae internumon keresztül jutunk bele, mely szájadékot a hólyag fenekén egy simaizom gyűrű, a m. sphincter urethrae internus veszi körül – ez a húgycső belső záróizma. A húgycső nőben csaknem teljes szakaszán kötőszövetesen összenőtt a hüvely elülső falával, majd a hüvellyel együtt átfúrja a diaphragma urogenitalét, és a vestibulum vaginae ba (ld. később) nyílik.

Ezen a helyen ugyancsak izomgyűrű (ezúttal azonban harántcsíkolt!) veszi körül a húgycsövet (m. sphincter urethrae externus), mely akaratlagosan is működtethető (beidegzését a n. pudendus biztosítja).

![img-11.jpeg](img-11.jpeg)
A férfi húgycső részei, sémásan ábrázolva.

A férfi húgycső (urethra masculina) bonyolultabb, több szakaszra tagolható szerkezet. Az ostium urethrae internum után a hólyag falán átlépve (pars intramuralis urethrae) a dülmirigy (prostata) szövetén halad keresztül (pars prostatica urethrae), majd átfúrva a gát szövetét (pars membranacea urethrae) a hímvessző (penis) szivacsos testének (corpus spongiosum penis) közpében halad (pars spongiosa urethrae). A hímvessző makkjában (glans penis) terminális tágulatot kialakítva (fossa navicularis) a makk csúcsán nyílik a külvilágba (ostium urethrae externum).

Akárcsak a női urethra esetén, itt is hólyagból való eredésénél található a belső, simaizomból álló záróizom (m. sphincter urethrae internus), a gát átfúrásánál pedig a külső, harántcsíkolt izomból álló záróizom (m. sphincter urethrae externus). Az egyes részek tárgyalását ld. még a későbbiekben, a férfi külső nemiszervek leírásánál.

![img-12.jpeg](img-12.jpeg)
A férfi húgycső szerkezete.

ANATÓMIA TÚLÉLŐKÖNYV

#anatómiatúléllőkönyv

# Az ivarszervek anatómiája

Az ivarrendszerről általánosságban elmondható, hogy mind nőben, mind férfiban funkcionális értelemben felosztható az ivarsejteket termelő gonádokra (nőben a petefészek, férfiban a here), valamint az ezekhez csatlakozó csatorna- és mirigyrendszerre (genitáliák). A csőrendszer anatómiailag jelentős eltéréseket mutat (élettanilag nem is említve) a két nem között, épp ezért tárgyalása sem lehet egységes.

Az ivarszervek másik lehetséges felosztása elhelyezkedésük alapján történik: beszélhetünk a belső, illetve a külső ivarszervekről. A továbbiakban eszerint fogunk haladni, először a női, majd a férfi nemben.

# A belső női ivarszervek anatómiája

A belső női ivarszervek közé soroljuk a petefészeket, a petevezetékeket, a méhet és a húvelyt. Tárgyalásuk során – pusztán a logikus építkezés céljából – alulról felfelé haladunk.

# A húvely anatómiája

A húvely (vagina) egy közel 7-9 cm hosszú, előlről-hátra összelapított, izmos falú szerv. Álló nőben nem függőleges, hanem attól 30-40°-ban hátrafelé dől. Felső részébe előlről a méhnyak (cervix uteri) alsó része (portio vaginalis cervicis) lóg bele. A húvely túlterjed a méhnyak kezdetén, mind elől- és hátul (fornix anterior, fornix posterior), mind oldalt (fornix lateralis) egy-egy boltozatot hoz létre körülötte. A hátulsó húvelyboltozat terjed a legmagasabbra. Az urethra hátulját és a húvely előlről falát laza kötőszövetes térség fogja egybe. Hátulsó fala a fornix posterior területén közvetlenül érintkezik a rectummal, felette az excavatio rectouterina Douglas (a hasüreg legmélyebb pontja!) található.

![img-13.jpeg](img-13.jpeg)
A méhnyak és a külső méhszaj szerkezete.

![img-14.jpeg](img-14.jpeg)
A belső női ivarszervek, a középvonalban átvágva.

A húvely hátulsó boltozatán keresztül kivitelezhető az ún. Douglas-punctio, míg ettől lejjebb egy közel piramis alakú kötőszövetes térség, a tulajdonképpeni gát (perineum; ld. később) kap helyet a húvely és a rectum szerv között.

A húvely külső nyílása (ostium vaginae) a kis szeméremajkák (labia minora) közötti területre, a vestibulum vaginae be nyílik (ld. később). Az ostium vaginae egy vékony hártya (hymen, szűzhártya) szűkíti, mely azonban sosem teljes (közepén mindig találunk kisebb-nagyobb nyílást).

ANATÓMIA TÚLÉLŐKÖNYV

#anatómiatúléllőkönyv

# A méh anatómiája

A méh (uterus) nem várandós nőben körte alakú és méretű, szűk üregű, izmos szerv. Alsó, részben a hüvely felső részébe lógó területe a méhnyak (cervix uteri), míg felsőbb, kiszélesedő része a méhtest (corpus uteri). Két oldalán felül nyílik bele a jobb és a bal petevezeték (tuba uterina), melyek benyílása (ostium uterinum tubae) fölötti méh területet nevezzük fundus uterinak.

A cervix uteri alsó, hüvelybe lógó része (portio vaginalis cervicis) a régi nomenclatura szerint mint külső méhszaj (orificium uteri externum) nyílik a hüvelybe. Jelen nomenclaturában ezen elnevezés helyett az ostium uterit használjuk, melyen keresztül a hüvelyből bejutunk a cervix uteri lumenébe, a canalis cervicisbe. Az ostium uteri frontalis állású rés. A cervix uteri hüvely feletti része a portio supravaginalis cervicis.

![img-15.jpeg](img-15.jpeg)
A méh és a petevezető anatómiája. A szervek elülső fala az ábra bal oldalán eltávolítva.

Kívülről rátekintve a méhre a cervix és a corpus különösebb jel nélkül megy át egymásba, a méh ürege azonban itt összeszűkül (isthmus uteri), majd újra kitágul (a corpus uteri üregének területére). A régi nomenclatura szerint mint belső méhszaj (orificium uteri internum) jutunk a canalis cervicisből az isthmus uterin át a méh üregebe. A méh helyzete nem függőleges: a hüvelyhez képest a cervix uteri előre felé dől (anteversio), míg a méh test és a fundus a cervix uterihez képest még előre hajlik, a hólyag fölé (anteflexio).

Falát három rétegre oszthatjuk: a belső, hámból és kötőszövetből álló nyálkahártyára (endometrium), a középső simaizomrétegre (myometrium), valamint a külső kötőszövetes rétegre (perimetrium).

A méhet számos szalag, valamint kötőszövetes struktúra rögzíti a kismedencében. Jelen álláspont szerint a stabilizáló tényezők közül legfontosabb a méh körüli kötőszövetes réteg, a parametrium (nem keverendő a perimetriummal, mely a méh legkülső rétege!). Régebbi könyvekben a parametriumot mint ligamentum cardinale, vagy ligamentum transversum uteri találjuk. A parametrium a méh oldalsó részét a ligamentum latum uteri alatt (tulajdonképp hashártya boríték, ld. alább) a medence oldalfalához, főleg a m. piriformis és a m. levator ani fasciájához (fascia pelvis diaphragmatis superior) rögzíti. A méhhez hasonlóan a hólyag (paracystium), valamint a végbél (paraproctium) és a hüvely (paracolpium) is rendelkezik kötőszövetes stabilizálással – a kötőszöveti rendszerek egymással összefonódnak.

ANATÓMIA TÚLÉLŐKÖNYV

#anatómiatúléllőkönyv

![img-16.jpeg](img-16.jpeg)
A női kismedence szerveit stabilizáló kötőszöveti rendszer.

A méhtest két oldaláról, a tuba uterinák benyílásától húzódik oldal felé és előre a canalis inguinalis belső nyílásához (anulus inguinalis profundus) a hengeredd méhszalag (ligamentum teres uteri), mely a canalis inguinalison végighaladva a nagyajkak (labia majora) bőr alatti kötőszövetébe sugárzik. Az alábbiakban tárgyalásra kerülő ligamentum ovarii proprium folytatásaként fogható fel. Jelentős szerepe a méh megtartásában nem igen lehet.

Jelentős stabilizáló tényező még egyrészt maga a hüvely, mely a diaphragma urogenitaléhoz (ld. a későbbiekben), valamint a m. levator ani fasciájához (fascia pelvis diaphragmatis superior) erősen rögzített, és ezen rögzítettséget a méh irányába továbbítja. Ugyancsak erős rögzítő készülék a ligamentum sacrouterinum (vagy ligamentum rectouterinum), mely a sacrum belső felszínéről, a rectum mellett elhaladva húzódik a méh portio supravaginalis cerviciséhez. Anatómia könyvek ma nem tartják jelentős függesztő berendezésnek, nőgyógyászat könyvekben továbbra is említést tesznek róla.

![img-17.jpeg](img-17.jpeg)
A női kismedence hashártya viszonyai a középvvonalból rátekintve: a test bal oldala eltávolítva.

ANATÓMIA TÚLÉLŐKÖNYV

#anatómiatúléllőkönyv

Mint a legtöbb kismedencei zsiger, alapvetően a méh is infraperitonealis szerv. Lévén azonban a méh jelentősen beemelkedik a hasüregbe, mintsem, hogy a hashártya egyszerűen el tudna vonulni felette, frontalis állású redőbe emeli azt, kialakítva ezzel a széles méhszalagot, a ligamentum latum uterit (éppezért mégis csak intraperitonealisnak szokás nevezni). A test középvonalában a hashártya az elülső falról a hólyagra húzódik, majd a hólyag és a méh közé lép (kialakítva ezzel az excavatio vesicouterinát), majd a méh corpusára és fundusára húzódik. Végighaladva a méhen, a méh mögött egészen a hátulsó hüvelyboltozatig követi a szervet, ahonnan a rectum elülső felszínére csap át (kialakítva ezzel az uterus és a rectum közötti excavatio rectouterina Douglasit).

A középvonaltól oldalra azonban, ahol nincs húgyhólyag, méh és rectum, a hashártya az elülső hasfalról a méh két oldalán elhelyezkedő petevezetőre (tuba uterina) húzódik át (vagyis a tuba uterinák redőbe emelik a hashártyát a méh két oldalán). Lévén a petevezetők keskeny szervek, alattuk a hashártya lemezek (az előlük érkező, és mögéjük távozó) közel kerülnek egymáshoz, mintegy kettőzetet alkotnak – ezt nevezzük mesosalpinxnak. A hashártyalemezek (elülső és hátulsó) a méh két oldalán is közel kerülhetnek egymáshoz (mivel itt már nincs közöttük a méh) – ezt a kettőzetet nevezzük mesometriumnak: lemezei között találjuk a medence oldalfalához tartó parametriumot (ld. korábban). A mesosalpinx lemezei között fejlődési maradványként megtaláljuk nőben az embrionális hím ivarutak (Wolf-cső) maradványait, mint epoophoront és paraophoront.

![img-18.jpeg](img-18.jpeg)
A széles méhszalag szerkezete: a medence és a peritoneum bal fele eltávolítva a középvonaltól kissé balra.

A következőkben látni fogjuk, hogy a petefészkek (ovarium) is a széles méhszalag lemezei között helyezkednek el, valamennyivel lejjebb, és hátrébb, mint a tuba uterinák végei. A széles méhszalag lemezei előlről ráhúzódnak az ovariumokra (mesovarium), azonban az ovarium felszínén egyszer csak véget érnek, és átadják helyüket az ovarium felszíni hámjának (ld. alább, az ovarium tárgyalásánál). Ugyancsak az ovariumokhoz húzódik a medence oldalfalától egy artéria és egy véna (a. ovarica, v. ovarica), melyek szintén redőbe emelik a hashártyát (mint ligamentum suspensorium ovarii, a tuba uterináktól lateralra).

A méh teljes hashártyaborítékát egészében úgy képzelhetjük el, mint egy embert, aki felső végtagjait oldalra kitartva, lepedővel leterítve áll (egyes helyeken anatómiai anekdotaként él tovább, hogy a méh úgy áll, mint egy síelő ember, míg, ha leterítjük a ligamentum latum uterivel, akkor pedig olyan, mint egy denevér).

20

ANATÓMIA TÚLÉLŐKÖNYV

#anatómiatúléllőkönyv

Összességében tehát elmondható, hogy a méh – lévén magasan beemelkedik a hasüregbe, és így magára vonja a hashártyát, mint frontalis állású redőt -, intraperitonealis szerv (akárcsak az ovariumok, és a tuba uterinák). A lig latum uterit több részre oszthatjuk: a tubákhoz húzódó (mesosalpinx), valamint a tubákat fedő részre, az ovariumokhoz húzódó (mesovarium), valamint azok elülső felszínét fedő részre, illetve a méh két oldalán elhelyezkedő mesometriumra és a méhet fedő részre.

Várandós nőben a méh ürege hatalmasra tágul, a fundus egészen az arcus subcostalisig (az alsó bordákig) felemelkedik a várandósság végére. Idővel (a várandósság végére) a canalis cervicis is kitágul, és bevonódik a méh üregébe, ezáltal is megnövelve a magzat számára a helyet.

# A petevezetők anatómiája

A petevezető (tuba uterina Fallopii) páros, 10-15 cm hosszú, izmos falú, erősen redőzött nyálkahártyájú cső, mely a méhbe a corpus-fundus határon szájadzik be (ostium uterinum tubae). Kezdeti szakasza, mely a méh falában halad (pars intramutalis) pusztán 1 mm-es lumennel rendelkezik. Következő szakasza (isthmus tubae uterinae) szintén szűk, majd a medence oldalfalának irányába tágulni kezd (ampulla tubae uterinae). Ezen része már a petefészek (ovarium) elülső éle előtt halad, majd elhagyva a petefészket lateral felé hátra és lefelé hajlik vissza rá, tölcsér szerű végével (infundibulum tubae uterinae). Az infundibulum redői között található a petevezető hasúri nyílása (ostium abdominale tubae uterinae). Az infundibulum szélét képező redők (fimbriae tubae) seprű szerűen borulnak a petefészekre. Közülük az egyik (fimbria ovarica) rögzül is az ovarium felszínén, a többi fimbria mindig annak megfelelően vándorol, hogy hol várható a következő tüső kilöködése a petefészekből (ovulatio).

Fontos hangsúlyozni, hogy a tuba uterina is intraperitonealis szerv (a méh két oldalán rajta hajlik át a peritoneum, ezáltal rendelkezik a mesosalpina nevű hashártya kettőzettel), ugyanakkor az infundibulumnál a tuba belső nyálkahártyája áthajlik a tubát kívülről borító hashártyába: ezt egyszerűbben úgy is megfogalmazhatjuk, hogy az ostium abdominale tubae uterinae-nál a hashártyán egy nyílást találunk (mindkét oldalon), melyen keresztül a hasüregből (cavum peritonei) bejuthatunk a petevezetőkbe (nőben tehát nem teljesen zárt a peritoneum ürege!).

Mindez azért fontos, mert a petefészekből történő ovulatio (a tüső megrepedése és kilöködése) során a „petesejt” (fejlődéstanból látni fogjuk, hogy valójában a meiosis II. metafázisában álló secunder oocyta) és a corona radiata a hasüregbe kerül, ahonnan aztán a fimbriák közé kerülve az ostium abdominale tubaeen keresztül jut a petevezetőbe.

![img-19.jpeg](img-19.jpeg)
A méh és a petevezető anatómiája. A szervek elülső fala az ábra bal oldalán eltávolítva.

ANATÓMIA TÚLÉLŐKÖNYV

#anatómiatúléllőkönyv

# A petefészek anatómiája

A petefészek (ovarium) páros, mandula alakú és nagyságú szerv, melyen egy medialis és egy lateralis felszínt különböztethetünk meg. Elülső éle a margo mesovaricus, hátulsó a margo liber. Alsó pólusát (extremitas uterina) egy erős szalag (ligamentum ovarii proprium) köti a méh (uterus) testéhez, míg felső pólusára (extramitas tubaria) a petevezető (tuba uterina Fallopii) hasúri vége borul a fimbriae tubaeval.

Az ovarium a kismedence bemenetének magasságában, az a. iliaca communis bifurcatiójában, tehát az a. iliaca externa és a. iliaca interna eredése között helyezkedik el – ezáltal kapcsolatba kerül az itt elhaladó ureterrel is.

A medence oldalfalától egy artéria-véna páros (a. ovarica, v. ovarica) húzódik a hashártya alatt az ovariumhoz, mely redőbe emeli ezáltal a hashártyát (ligamentum suspensorium ovarii).

A petefészek elülső felszínére a széles méhszalag (ligamentum latum uteri – ami tulajdonképpen peritoneum) húzódik fel kettőzetként, mint mesovarium, hátulsó felszínét azonban nem borítja savós hártya: a hashártya az ovarium felszínén egyszer csak egy zegzugos vonal (Farré-féle vonal) mentén véget ér, és ettől hátrafelé egyrétegű köbhámot találunk. Ez alapján az ovarium nem csupán intraperitonealis, de valódi intraperitonealis szerv, hiszen tulajdonképpen belóg a hasüregbe (cavum peritonei). Ez, valamint az, hogy a petevezetők az ostium abdominale tubae uterinaevel ugyancsak bevezetnek a hasüregbe, teremti meg a hasúri várandósság lehetőségét.

Az ovulatio általában a petefészek azon oldalán történik, ahol nincs hashártyaboríték. A kilökődött petesejt (fejlődéstanból tudjuk, hogy a meiosis II. szakaszának metafázisában megrekedt secunder oocyta és az őt körülvevő corona radiata) a hasüregbe kerül, ahonnan a nyomásviszonyok, valamint a tuba uterinát borító hámsejtek csillóinak mozgása következtében kerül a tubába, ahol a hüvely, majd a méh felől érkező hímivarsejtek normál esetben megtermékenyítenék, általában az ampulla tubae uterinae területén. A tubából nagyjából 5 nap alatt a megtermékenyített petesejt folyamatos osztódásokon keresztül esve vándorol le a méh üregébe, ahol annak nyálkahártyájába ágyazódik és megkezdi embrióvá fejlődését.

Bizonyos esetekben, ha a kilökődött petesejt nem lép be a tubába, a hímivarsejtek a tuba uterinán keresztül a nő hasüregébe lépnek, ahol megtermékenyíthetik az ottrekedt petesejtet, mely ezután a hashártyához rögzülve kezdi meg embrionális fejlődését. Ez, lévén a hashártya nem alkalmas erre, vérzéshez, az embrió halálához, az anyai élet veszélybe kerüléséhez vezethet (az intraabdominalis terhesség csupán a méhen kívüli terhességek egyik formája; a beágyazódás bizonyos esetekben megtörténhet a tubában is, mely hasonló végkimenetellel járhat).

Azt is mondhatnánk, hogy ez kontár munka – minden sokkal egyszerűbb lenne, ha az ovariumok benne lennének a tubákban. Ugyanakkor tudjuk, hogy a random mutációk és az őket szelektáló környezeti nyomás nem logikusan építkezik. Az evolúció már csak ilyen.

![img-20.jpeg](img-20.jpeg)
A ligamentum latum uteri, valamint az ovarium szerkezete: a tuba és az ovarium a sárga vonal mentén átmetszve. A bal oldali ábrára előiről tekkintünk rá, míg a felnagyított, metszeti ábrát elforgattuk, bal oldalról nézünk rá.

ANATÓMIA TÚLÉLŐKÖNYV

#anatómiatúléllőkönyv

# A külső női ivarszervek anatómiája

A külső női ivarszerv tulajdonképpen a szeméremtest (vulva), mely az alább tárgyalt részekből áll. Ahhoz, hogy megértsük, vissza kell kanyarodnunk a gát képleteihez.

Mint a fejezet elején láttuk, a fascia diaphragmatis urogenitalis inferioről felületesebben részben a női, részben a férfi nemre specifikus, részben mindkét nemben megtalálható képleteket látunk. A fascia hátulsó pereme mentén futó izompáros (m. transversus perinei superficialis) mindkét nemben megtalálható. A mély izomhoz hasonlóan belesugárzik a gát centrum tendineumába (centrum tendineum perinei).

Ugyancsak a fascia diaphragmatis urogenitalis inferioről felületesen találjuk mindkét nem erektilis (tehát merevedésre képes) képleteit. Mindkét nemben alapvetően két ilyen típusú testet találunk, bár alakjuk, méretük és számuk különböző a két nem között.

Nőben a ramus inferior ossis pubis mentén találjuk a páros barlangostestek (corpus cavernosum clitoridis) hátulsó részét (crus clitoridis), melyek a symphysis pubica alatt összehajlanak (corpus clitoridis).

A hüvely és a húgycső nyílásától oldalra találjuk a nőben ugyancsak páros szivacsostestek hátulsó részét (bulbus vestibuli), melyek előre húzódva kialakítják a húgycső külső nyílása előtt a csikló makkját (glans clitoridis). Ehhez forr hozzá előlről a corpus clitoridis. A bulbus vestibulik közötti terület – ahova a hüvely és a húgycső is nyílik – a vestibulum vaginae területe. A bulbus vestibulik mögött egy páros mirigyet (glandula vestibularis major Bartholini) is találunk a gát állományába ágyazva, melyek a vestibulum vaginae hátulsó részébe nyílnak.

![img-21.jpeg](img-21.jpeg)

Az erektilis testeket mindkét nemben izmok borítják, melyek bár azonos nevűek, az egyes képletek variabilis elhelyezkedése miatt maguk is különbözőek. A m. bulbospongiosus páros izom, mely a centrum tendineum perinein ered, és nőben a bulbus vestibulit fedi, majd előre sugárzik a corpus clitoridishez.

A m. ischiocavernosus, mely a ramus inferior ossus pubisról eredve szintén a corpus clitoridishez húzódik, a crus clitoridiseket borítja.

Mindkét izmot a n. pudendus idegzi be.

ANATÓMIA TÚLÉLŐKÖNYV

#anatómiatúléllőkönyv

![img-22.jpeg](img-22.jpeg)
A női külső nemiszervek izmai.

Ennél felületesebben már csak a bőr alatti kötőszövet és a bőr helyezkedik el. Ha szemügyre vesszük a tájék felületes anatómiáját, akkor azt láthatjuk, hogy a has alsó régiójában, lefelé, a combok közé terjedve egy enyhén elődomborodó területet látunk, mely a pubertást követően nőben természetes módon felfelé lekerekített szőrzettel borított. Ez a térség a szeméremdomb (mons pubis).

A külső női nemiszervek ettől lejjebb, a combköz rejtekében helyezkednek el, így csak széttárt combok mellett vizsgálhatók. Mint láttuk, a hüvely, a húgycső és a Bartholin mirigyek külső nyílása a vestibulum vaginae területére esik, mely definíció szerint a bulbus vestibulik közötti terület. Felületes anatómiában a bulbus vestibulik nem láthatók, őket enyhén elszarusodó laphám fedi, és kis szeméremajkaknak (labium minus pudendi) nevezzük őket.

![img-23.jpeg](img-23.jpeg)
A női gáttájék áttekintő anatómiája. A bőrön áttetszik a medence helyzete.

ANATÓMIA TÚLÉLŐKÖNYV

#anatómiatúléllőkönyv

Előrefelé a két labium minus pudendi összehajlásánál találjuk a glans clitoridist, melyet kis, csukja szerű bőrredő (preputium clitoridis) fed. Alsó felszínéről egy apró, gyengén elszarusodó bőrredő (frenulum clitoridis) indul, mely kettéválik és belesugárzik a preputium clitoridis száraival együtt a kisajkakba.

A vestibulum vaginae mögött a két kisajak nyálkahártya redőt alkotva egyesül (frenulum labiorum pudendi).

![img-24.jpeg](img-24.jpeg)
A rima pudendi képletei: a szeméremtest anatómiája.

A kisajkaktól kijjebb találjuk a nagyajkakat (labium majus pudendi), melyek szélesen erednek a symphysis előtt lévő szeméremdombról (mons pubis), és melyek maguk is subcutan zsírszövettől duzzadó bőrredők. A nagyajkak egy haránt állású bőrredővel állnak összeköttetésben egymással (commissura labiorum posterior). Az általuk közrefogott térség a szeméremrés (rima pudendi), melyet nyugalmi esetben (anatómiai alaphelyzet) a nagyajkak zárva tartanak (elfedik a kisajkakat is).

ANATÓMIA TÚLÉLŐKÖNYV

#anatómiatúléllőkönyv

# A belső férfi ivarszervek anatómiája

A belső hímivarszervek közé soroljuk a heréket és mellékheréket, az ondóvezetéket, valamint az ondóhólyagot, prosztatát és a Cowper mirigyeket.

# A herék és a mellékherék anatómiája

A herék (testis) páros, szilva alakú és méretű szervek, melyek a hasfal rétegeiből álló zsákban helyezkednek el, a gáttájékon.

Kreatív orvostanhallgatók szerint könnyű megjegyezni latin nevüket, mivel „fontos a lélek is, meg a testis.” A testis eredeti jelentése tanú: a latin testamentum (tanúbizonyság) szó is e szóból származik, mivel az ókori Rómában hagyományosan a herére tett kézzel esküdtek (abból a feltételezésből kiindulva, hogy az ember nem hazudna, ha épp saját becses szervét markolja).

A herék eredetileg a testüregben fejlődnek ki a retroperitoneum kötőszövetében, majd a magzat fejlődése folyamán a canalis inguinalison keresztül jutnak a herezacskóba egy kötőszövetes köteg (gubernator testis) segítségével (a folyamat neve a descensus testiculorum, születésre mindkét here többnyire már a herezacskóban található).

A herén megkülönböztethetünk egy alsó, illetve egy felső pólust (extremitas inferior, extremitas superior), valamint egy elülső és egy hátulsó élet (margo anterior, margo posterior) – utóbbira fekszik rá hátulról és medialról a mellékheré (epididymis). A here felső pólusán a női ivarutak alkotásában résztvevő Müller-cső fejlődési maradványát (appendix testis) is megtalálhatjuk.

![img-25.jpeg](img-25.jpeg)
A herék és a mellékherék anatómiája, szemből rátekintve. A bal here megnyitva.

A herét kívülről vastag, kötőszövetes burok (tunica albuginea) borítja, mely benyomulva a here állományába (septula testis), lebenyekre tagolja azt (lobulus testis). A here állományát kanyarulatos csatornarendszer (tubulus seminiferus contortus) tölti ki, melyekben az ivarsejtek fejlődése és érése történik, s melyek az egyenes csatornákon keresztül (tubulus seminiferus rectus) a here egy hátulsó részében, a mediastinum testisben helyet foglaló csatornahálózatba (rete testis Halleri) vezetnek. A rete testis Halleriből az ivarsejteket a ductuli efferentes testis (12-14 csatorna) szállítja tovább a mellékherébe.

A mellékheré (epididymis) a here hátulsó felszínére félhold alakban fekvő szerv, mely a valóságban egyetlen, számtalanszor feltekert csatornából (ductus epididymidis) áll. Fentről lefelé egyre elkeskenyedő részekre oszthatjuk: feje (caput epididymidis) a here felső pólusára borul, medialisan halad el a test (corpus epididymidis), míg a farok (cauda epididymidis) visszahajlik a here mögé, és mint ondóvezeték (ductus deferens testis) folytatódik a canalis inguinalis irányába az ondózsinór (funiculus spermaticus) részeként.

ANATOMIA TULELOKONYV

# A hereburkok anatomiája

A hereburkok a heréket (és mellékheréket) körbe vevő rétegek, melyek tulajdonképpen a hasfal rétegeinek folytatásaként foghatók fel.

A here legbelső burka a tunica vaginalis (két rétege: a herére boruló lemez a lamina visceralis /epiorchium, míg a távolabbi lemez a lamina parietalis / periorchium), egy apró peritoneum zsák, mely a here leszállása során csúszott le maga is a herezacskóba, majd vesztette el kapcsolatát a hasi peritoneummal.

![img-26.jpeg](img-26.jpeg)

Ettől kijjebb találjuk a hasfal szerkezeténél megismert fascia transversalis folytatásaként felfogható fascia spermatica internát, majd a m. transversus abdominis és m. obliquus abdominis internus közös folytatásaként felfogható m. cremastert. A hereburkok legkülső rétege a m. obliquus abdominis externus aponeurosisának folytatása, a fascia spermatica externa.

Legkívül találjuk a herezacskó (scrotum, fontos az egyesszám!) bőrét, mely alatt egy fascia réteg (tunica dartos) található. Utóbbi közösen fogja körbe a két herét (míg a bentebbi hereburkok egyenként ölelik körbe a heréket), azonban a középvonalban septumot képezve (septum scroti) két félre választja a herezacskó belső terét.

![img-27.jpeg](img-27.jpeg)

A hereburkok anatomiája.

ANATÓMIA TÚLÉLŐKÖNYV

#anatómiatúléllőkönyv

# Az ondózsinór anatómiája

A herében keletkező ivarsejtek végül a mellékherébe jutnak, ahol befejezik érésüket, elnyerik a spermiumokra jellegzetes morfológiát. A mellékheré csatorna (ductus epididymidis) folytatása az ondóvezeték (ductus deferens testis), mely a here mögött száll felfelé, és a canalis inguinalison keresztül belép a hasüregbe, a peritoneum mögé (retroperitoneum), illetve valamivel később alá (infraperitoneum). Az utat nem önmagában, hanem számtalan képlet, valamint a hereburkok társaságában teszi meg.

Az ondózsinór (funiculus spermaticus) részeként a ductus deferens testisszel halad az a. ductus deferentis (a ductus deferens saját artériája, mely az a. iliaca interna ága, és megfelel a nőben található a. uterinának.), az a. testicularis és a v. testicularis (plexus pampiniformis), valamint a n. genitofemoralis r. genitalisa.

A funiculus spermaticus külső rétegeit a hereburkok képezik, melyek azonban folyamatosan „lehámozódnak” a funiculusról, ahogy az a canalis inguinalison keresztül áthalad a hasfal rétegein. Az anulus inguinalis superficialisznál elveszti a fascia spermatica externát, a m. obliquus abdominis internus és m. transversus abdominisen való áthaladásakor a m. cremastert, míg a fascia transversalison (anulus inguinalis profundus) való átlépésénél leválik róla a fascia spermatica interna is, és a funiculus képletei különböző irányokban indulnak meg a hasüregben. Az a. testicularis és v. testicularis hátra, a retroperitoneum irányába húzódik (a vese ereinek magasságába), míg a ductus deferens testis leszáll a kismedencébe, a húgyhólyag mögé.

![img-28.jpeg](img-28.jpeg)

ANATÓMIA TÚLÉLŐKÖNYV

#anatómiatúléllőkönyv

# Az ondóhólyag anatómiája

A kétoldali ductus deferens (miután előlről és fentről hátra és lefelé haladva kereszteződött az ureterekkel), a hólyag hátulsó felszínén húzódik a dülmirigy (prostata) irányába.

![img-0.jpeg](img-0.jpeg)
A járulékos nemi mirigyek: a prostata és a vesicula seminalis, hátulról rátekintve. A jobb vesicula seminalis és ductus deferens megnyitva.

Ugyancsak a hólyag hátulsó felszínén (fundus vesicae) helyezkedik el a páros, számtalanszor feltekeredett ondóhólyag (vesicula seminalis), mely átmetszetben az anatómusokat málnára emlékeztette. A ductus deferens terminalis részén egy tágulat (ampulla ductus deferentis) helyezkedik el, mely egybenyílik a vesicula seminalis kivezető csövével (ductus excretorius). Innentől kezdve a közös vezetéket, mely majd a pars prostatica urethraébe nyílik, ondókilövellő csatornának (ductus ejaculatorius) nevezzük. A hólyag hátulsó felszínét borító hashártya lemez épp hogy rálóg a vesicula seminalis felső felszínére, majd innen visszahajlik a rectumra (excavatio rectovesicalis)

Működését tekintve a vesicula seminalis járulékos nemi mirigy, váladéka okozza az ondó ejakuláció utáni rövid időre való megaladását (mely azonban aztán perceken belül oldódik).

![img-1.jpeg](img-1.jpeg)
A prostata szerkezet: balra áttekintő nézetben, jobbra a mirigy különböző szegmensei. A mirigy felső része és a hólyag eltávolítva.

ANATÓMIA TÚLÉLŐKÖNYV

#anatómiatúléllőkönyv

# A dülmirigy anatómiája

A dülmirigy (prostata) páratlan, szelídgesztenye alakú és méretű szerv, mely a húgyhólyag alatt foglal helyet. Felfelé tekintő bázisa (basis prostatae) a hólyagalappal gyengén összenőtt, míg lefelé tekintő csúcsa (apex prostatae) a diaphragma urogenitaléval érintkezik.

Elülső felszíne laposabb, hátulsó, domborúbb része a rectum előre domború görbületéhez (flexura sacralis) fekszik hozzá. Állománya körül öleli a húgycső (urethra) egy részét (pars prostatica urethrae), méghozzá úgy, hogy a mirigyállomány nagy része az urethra mögött helyezkedik el, előtte csak egy főként simaizmot és kötőszövetet tartalmazó területet találunk (isthmus prostatae). A húgycső a prostata horizontális metszetén előre tekintő nyíl alakú – a hátulról beemelkedő terület neve colliculus seminalis.

A basis prostatae és hátulsó felszín határán halad keresztül a mirigyen a ductus deferens és a ductus excretorius vesiculae seminalis egyesüléséből létrejött ductus ejaculatorius, melyek nagyjából a mirigy közepén, a colliculus seminalison nyílnak az urethrába. A két benyílás fölött, a középvonalban találunk egy vakon végződő járatot a colliculus seminalis állományában (utriculus prostaticus), mely a női ivarszervek telepét adó ductus paramesonephricus (Müller-cső) fejlődési maradványa („férfi hüvely/méh”).

A prostata mirigyállománya 3 részre tagolható: közvetlenül az urethra körül helyezkednek el a mucosalis (periurethralis) mirigyek, melyek közvetlenül nyílnak a húgycsőbe. Egy réteggel kintebb, helyezkednek el a submucosus (centralis) mirigyek, melyek egy-egy kivezetőcsővel a colliculus seminalis két oldalán elhelyezkedő barázdába öntik váladékukat. Ugyan ide, de medialisabban nyílnak be a prostata oldalsó/hátulsó lebenyeiben elhelyezkedő fő (perifériás) mirigyek. A mirigy váladéka a spermiumok mozgását aktívaló hatású.

![img-2.jpeg](img-2.jpeg)
A pars prostatica urethrae: a képletek elülső része eltávolítva, így belelátunk a hólyagba és az urethrába.

Végbéllel való kapcsolata (ld. fentebb) diagnosztikai szempontból is fontos: a prostata daganatos elváltozásai a végbélbe vezetett ujjal (rectalis digitalis vizsgálat – RDV), vagy eszközzel (pl. ultrahang fej) diagnosztizálhatók. Az egészséges prostata rugalmas, radírgumi tapintatú, a porckemény tapintat felveti rosszindulatú folyamat gyanúját. A pontosabb diagnózis érdekében a szövettani mintavétel is a végbélben keresztül történhet meg.

Ugyancsak fontos megemlíteni az egyes mirigyterületek eltérő viselkedését. A mucosus és submucosus mirigyek megnagyobbodása általában jóindulatú (melyet BPH-nak, azaz benignus prostata hyperplasiának nevezünk), és hamar okoz tünetet, lévén a fokozott sejtszaporulat összenyomja a mirigy közepén áthaladó urethrát, ezáltal vizelési nehézséget okoz.

ANATÓMIA TÚLÉLŐKÖNYV

#anatómiatúléllőkönyv

Ezzel szemben, az oldalsó-hátulsó lebenyekben elhelyezkedő fő mirigyek megnegyobbodása gyakrabban rosszindulatú (malignus, tehát dagantos elváltozás a prosztata rák/carcinoma). Mivel ezen mirigyek távol vannak az urethrától, és inkább hátrafelé növekednek, mintsem az urethra körül, nem igen okoznak vizelési nehézséget, ezáltal nem kerülnek időben felfedezésre. Ezért is fontos, hogy 40 év feletti férfiak esetén a végbélben át végzett szűrővizsgálat (RDV) 2-3 évente elvégzésre kerüljön: minél korábban fedezünk fel egy daganatot (pl. amikor még nem okoz egyáltalán tünetet, mert kis méretű), annál nagyobb az esély a gyógyulásra!

Közösülés során férfiban a nemi aktus csúcsán sympathicus hatásra a ductus deferens testis (amely ugye a ductus epididymidis folytatása) ritmikus összehúzódásba kezd, és a mellékheréből a váladékot (ivarsejteket és egyéb összetevőket) a férfi húgycső prostaticus (pars prostatica urethrae) szakaszába préseli. Az ejaculatum további útját a férfi húgycsőben a külső férfi nemiszervek izmai segítik.

![img-3.jpeg](img-3.jpeg)

ANATÓMIA TÚLÉLŐKÖNYV

#anatómiatúléllőkönyv

# A külső férfi ivarszervek anatómiája

A külső férfi ivarszerv tulajdonképpen a hímvessző (penis), mely az alább tárgyalt részekből áll. Ahhoz, hogy megértsük, itt is vissza kell kanyarodnunk a gát képleteihez.

Mint a fejezet elején láttuk, a fascia diaphragmatis urogenitalis inferioről felületesebben részben a női, részben a férfi nemre specifikus, részben mindkét nemben megtalálható képleteket látunk. A fascia hátulsó pereme mentén futó izom páros (m. transversus perinei superficialis) mindkét nemben megtalálható. A mély izomhoz hasonlóan belesugárzik a gát centrum tendineumába (centrum tendineum perinei).

Ugyancsak a fascia diaphragmatis urogenitalis inferioről felületesen találjuk mindkét nem erektilis (tehát merevedésre képes) képleteit. Mindkét nemben alapvetően két ilyen típusú testet találunk, bár alakjuk, méretük és számuk különböző a két nem között.

A fascia diaphragmatis urogenitalis inferioről felületesen, a ramus inferior ossis pubisokkal párhuzamosan erednek a barlangos testek (corpus cavernosum penis), melyek kezdeti szakaszát crus penisnek nevezzük. A barlangos testek előrefelé egymás mellé térnek, majd vakon végződnek a penist alkotó másik képlettől (corpus spongiosum penis, ld. lentebb) dorsalisan.

A fascia diaphragmatis urogenitalis inferior középvonalban helyezkedik el a corpus spongiosum penis, mely a nő bulbus vestibulijainak felel meg, azonban férfiban páratlan képlet (fejlődés tanilag férfiban a két oldali telep a középvonalban összeolvadt), melynek leghátulsó, tágult részét bulbus penisnek nevezzük, míg elülső, dorsal felé fölkanyarodó és kiszélesedő végpontja a makk (glans penis): e mögött végződnek a corpus cavernosumok.

A corpus spongiosum a diaphragma urogenitale azon részén helyezkedik el, ahol az urethra külső nyílása van – férfiban ezáltal az urethra nem egyenesen a gáton nyílik, hanem a corpus spongiosum teljes hosszában végighalad (pars spongiosa urethrae), és annak végében, a glans penisben vetett terminalis tágulata után (fossa navicularis) nyílik a makk csúcsán (ostium urethrae externum).

![img-4.jpeg](img-4.jpeg)

ANATÓMIA TÚLÉLŐKÖNYV

#anatómiatúléllőkönyv

Férfiban a m. bulbospongiosus ugyancsak a gát centrum tendineumáról ered, majd a bulbus penis középvonalában az ellenoldali izommal mint raphe musculi bulbospongiosi összefonódik. Funkciója szempontjából a m. bulbospongiosus férfiban a vizelés végén a húgycsőben maradó vizelet kiürítésére szolgál (bár anatómusok viccesen meg szokták jegyezni, hogy a férfi húgycsőből az utolsó csepp vizeletet a kéz m. opponens pollicis izma préseli ki).

Ugyancsak a m. bulbospongiosus feladata az ejaculatio segítése: ritmusos, közel másodpercenkénti összehúzódása támogatja a húgycsőbe jutott ondó kilövellését. A corpus cavernosumokat férfiban ugyancsak a páros m. ischiocavernosus fedi.

![img-5.jpeg](img-5.jpeg)

Férfiban a corpus cavernosumok erős kötőszövetes burokkal rendelkeznek (tunica albuginea), mely rugalmatlanságából adódóan a penis erekciós képességének alapja. Nemi izgalom során parasympathicus hatásra a hímvessző véráramlása fokozódik, a corpus cavernosumok (és a corpus spongiosum) megtelnek vérrel. Lévén a tunica albuginea rugalmatlan, ezáltal tágulásra sem képes. Így a corpus cavernosumok vérrel telítődése a nyomás emelkedésével jár együtt, mely az egész szerkezet megkeményedését, megmerevedését idézi elő.

![img-6.jpeg](img-6.jpeg)

A hímvessző anatómiája.

#anatomiatúlelőkonyv

A corpus cavernosumok között a tunica albuginea egy nem tökéletes septumot is kialakít (septum penis).

A penis erektilis testét fascia rétegek fedik be (fascia penis), melyek között a hímvessző ereit és idegeit találjuk (részleteiben ld. később).

A hímvessző (penis) a symphysis előtti tájék bőrrel fedett hengeres képlete, melyen megkülönböztetünk tövet (radix penis), testet (corpus penis) és makkot (glans penis). Előlről rátekintve a penisre nem látjuk a férfi külső nemiszerv teljes kiterjedését (ugyanis erektilis testei a gátról erednek, ahogy azt feljebb láttuk): a penis szót csak a szabadon álló részre alkalmazzuk. A radix penist a sypphys his elülső felszínéhez a ligamentum suspensorium penis rögzíti.

Bőre igen vékony, alapja felett elmozgatható, bőr alatti zsírszövettel nem bír. A sypphysis előtti tájékon ellenben vaskos zsírpárna helyezkedik el (mons pubis). Lecsüngő penisen az előre tekintő felszín a dorsum penis, a hátra tekintő pedig a facies urethralis. A dorsum penis bőrét egy erős, kanyargós lefutású, bőr alatti vena (v. dorsalis penis superficialis) domborítja ki.

A corpus spongiosum terminalis kiszélesedését, a makkot (glanst) a penis többi részétől sekély barázda választja el (sulcus coronarius), mely mentén a makkon egy kiemelkedő peremet találunk (corona glandis). A barázda a dorsalis oldalon kifejezett.

A penis csúcsán a bőr egy redő formájában visszahajlik a makk mögötti barázdához: ez a fityma (preputium). A preputium általában csak kamaszkor előtt borítja teljesen a makkot, a pubertas kezdete után valamivel hátrébb húzódik. A preputium bőrét ventralisan egy saggitalis állású redő, a fitymafék (frenulum preputii) rögzíti a makkhoz.

A preputium és a glans bőre között meggyűlő, jellegzetes szagú, faggyú szerű anyag (smegma preputii) főleg az érintkező hámfelületek elzsírosodásából keletkezik (a glans és a preputium bőrében csak kevés faggyúmirigyet találni).

![img-7.jpeg](img-7.jpeg)
A hímvessző felületes anatomiája ventralről nézve.

![img-8.jpeg](img-8.jpeg)
A férfi gáttájék áttekintő anatomiája. A bőrön áttetszik a medence helyzete.

ANATÓMIA TÚLÉLŐKÖNYV

#anatómiatúléllőkönyv

# Az urogenitalis rendszer vérellátásra

Az urogenitalis rendszer vérellátása kevésbé egybefüggő, mint az emésztőrendszernél láttuk, lévén maga a szervrendszer is sokkal széttagoltabb. Az aortából és ágrendszeréből számtalan önálló artéria ered az uropoeticus, valamint a genitális apparátus ellátására – a két rendszer gyakran osztozik is az egyes ereken, így tárgyalásukat célszerű egyben végezni.

# Az urogenitalis rendszer artériái

A vesék artériás vérellátását az aorta abdominalisból közvetlenül az a. mesenterica superior alatt, az L1 csigolya alsó szélénél eredő páros, zsigeri ág, az a. renalis dextra és a. renalis sinistra biztosítja. Mivel az aorta abdominalis és a v. cava inferior a hasúr ezen szakaszán egymás mellett haladnak, a jobb a. renalis az aortából a v. cava inferior mögött átnyúlva éri el a vesehilust (az aorta jobb karjával hátulról átkarolja a v. cava inferior, mint Jack Rose-t a Titanic orrában.) Ebből adódik, hogy az a. renalis dextra valamivel hosszabb, mint a bal (a vénáknál épp fordítva).

Lévén a vesék eredetileg a csípőtányérban fejlődnek ki, és onnan szállnak fel felnőttben elfoglalt helyükre (ascensus renis), vándorlásuk során folyamatosan újabb artériák nőnek hozzájuk az aorta abdominalisból, melyek aztán el is sorvadnak, ahogy a vesék tovább haladnak fölfelé. Ez az elsorvadás nem mindig tökéletes, így a páciensek egy részében az a. renalisokon kívül találhatunk ún. polaris artériákat, melyek a vesék valamelyik végéhez húzódnak.

![img-9.jpeg](img-9.jpeg)
A vesék és az ureterek vérellátása.

ANATÓMIA TÚLÉLŐKÖNYV

#anatómiatúlelőkönyv

A mellékvesék artériái három helyről származnak: közvetlenül a diaphragma hiatus aorticusán való átlépés után ered az aorta abdominalisból az a. phrenica inferior, mely a rekesz alsó felszínéhez húzódik, és elhaladtában leadja az a. suprarenalis superior. Közvetlenül az aorta abdominalisból, az a. renalisok eredése felett indul az a. suprarenalis media, míg az a. suprarenalis inferior az a. renalisok ága.

![img-10.jpeg](img-10.jpeg)
A húgyhólyag artréias vérellátása, felülről rátekintve: férfiban (balra) és nőben (jobbra).

Az ureterek nem rendelkeznek dedikált artériával, ellátásukat a környező erekből (a. renalis, a. gonadalis, a. iliaca communis, a. iliaca interna, a. vesicalis superior, a. uterina, a. rectalis media, a. rectalis inferior) képződő fonat biztosítja.

![img-11.jpeg](img-11.jpeg)
Az a. ovaricák lefutása.

A hólyag artériás vérellátása az a. iliaca internákból származik, részben közvetlenül (a. vesicalis inferior), részben az egykori a. umbilicalison keresztül (distalis része születés után elzáródik, mint ligamentum umbilicale mediale, proximalis részéből ered az a. vesicalis superior).

A női húgycső vérellátását az a. pudenda internából, az a. uterinából és az a. vesicalis inferiorból kapja.

Az ovariumok artériái (a. ovarica), az aorta abdominalisból erednek a veseartériák magasságában, majd a retroperitoneum szövetében szállnak le a m. psoas major előtt (kereszteződve az ureterre!), végül a kismedencében kissé medial felé fordulva redőbe emelve a hashártyát (ligamentum suspensorium ovarii) érik el a szervet. A ligamentum latum uteri lemezei között az a. ovarica ágakat bocsát a tuba vérellátására is (r. tubarius).

ANATÓMIA TÚLÉLŐKÖNYV

#anatómiatúlelőkönyv

A méh artériája az a. uterina, mely a kismedencében válik le az a. iliaca internából, és amely a fentről leszálló ureteret alulról megkerülve húzódik medial felé a ligamentum latum uteri lemezei közé lépve, a méhhez. A szerv oldalán sokszorosan feltekeredve oszlik, miközben a fundus területén a tubához (r. tubarius), a méhnyak területén a hüvely felső részéhez (r. vaginalis) is ágakat bocsát.

![img-12.jpeg](img-12.jpeg)
A petefészek, a méh és a petevezető, valamint a hüvely felső és középső részének artériás vérellátása.

Bár általában nem kerül felsorolásra az a. iliaca interna ágai között, egyes könyvek említést tesznek az ún. a vaginalisról (rendszerint több artéria), melyek közvetlenül a hüvely ellátását végzik.

A herék artériái (a. testicularis) az ovariumok artériáihoz hasonlóan az aorta abdominalisból erednek a veseartériák magasságában, majd a retroperitoneum szövetében szállnak le a m. psoas major előtt (kereszteződve az ureterre!!). A medencebemenet magasságában a ductus deferens testis, v. testicularis (ld. lentebb), nyirokerek és a n. genitofemoralis r. genitalisának társaságában áthaladnak a canalis inguinalis belső nyílásán (anulus profundus), ahonnan a csatornában előrefelé húzódva magukra szedik a hasfal rétegeit (ld. fentebb), míg végül a canalis inguinalis medialisabban lévő anulus superficialisán kilépnek, mint funiculus spermaticus.

A külső nemiszervek vérellátását mindkét nemben az a. iliaca internából eredő a. pudenda interna végzi. Az ér a hiatus infrapiriformison lép ki a medencéből a farrégióba, ahonnan a foramen ischiadicum minuson visszakanyarodva a gátra kerül. Miközben átlép a foramen ischiadicum minuson végig a m. obturator internus izomfasciájába ágyazottan halad (canalis obturatorius Alcocki), vena és ideg párjával (v. pudenda interna, n. pudendus!).

![img-13.jpeg](img-13.jpeg)
Az a. testicularisok lefutása.

ANATÓMIA TÚLÉLŐKÖNYV

#anatómiatúléllőkönyv

A gát területére érve az a. pudenda interna leadja a végbél utolsó szakaszát ellátó artériát (a. rectalis inferior), valamint a gát szövetét ellátó ágakat (r. perinei), majd a diaphragma pelvis és diaphragma urogenitale közé lépve előrehúzódik a trigonum urogenitale területére.

Itt nőben leadja az a. bulbi vestibulit a kisajkak ellátására, valamint az a. urethralist a húgycső terminalis szakaszához. A. profunda clitoridis ága belép a crus clitoridisekbe, míg az a. pudenda interna végága (a. dorsalis clitoridis) a diaphragma urogenitale és a symphysis közötti apró résen a corpus clitoridis dorsalis felszínére lép.

Férfiban a trigonum urogenitale területén leadja az a. bulbi penist a bulbus penis ellátására, valamint az a. urethralist a húgycső terminalis szakaszához. A. profunda penis nevű ága belép a crus penisbe, míg az a. pudenda interna végága (a. dorsalis penis) a diaphragma urogenitale és a symphysis közötti apró résen a corpus penis dorsalis felszínére lép.

![img-14.jpeg](img-14.jpeg)
A pudendalis képletek és a canalis pudendalis szerkezete a férfi medencén bemutatva: a bal medencefél eltávolítva, a bal ábrán a diaphragma pelvis is eltávolítva.

![img-15.jpeg](img-15.jpeg)
A gáttájék artériái: nőben (balra) és férfiban (jobbra).
Az a. profunda clitoridis és a. profunda penis nem látszanak, mivel a diaphragma pelvis és urogenitale közötti térségben ágaznak le.

ANATÓMIA TÚLÉLŐKÖNYV

#anatómiatúléllőkönyv

![img-16.jpeg](img-16.jpeg)
A húgyivari rendszer eltáto artériák vázlatos rajza. Az a. uterina nem került feltüntetésre.

# A húgyivari rendszer artériás vérellátása

- aorta abdominalis
- a. phrenica inferior
- a. suprarenalis superior
- a. renalis
- a. suprarenalis media
- a. ovarica / a. testicularis (a. gonadalis)
- r. ovaricus*
- r. tubarius*
- a. iliaca communis
- a. iliaca interna
- a. umbilicalis
- a. vesicalis superior
- a. vesicalis inferior
- a. uterina** / a. ductus deferentis
- r. tubarius***
- r. ovaricus***
- r. vaginalis
- a. pudenda interna
- a. bulbi vestibuli / a. bulbi penis
- a. profunda clitoridis / a. profunda penis
- a. dorsalis clitoridis / a. dorsalis penis

*: csak az a. ovarica esetén értelmezhetőek
**: ágai anastomizálnak az a. ovarica ágával
***: csak az a. uterina esetén értelmezhetőek

# Az urogenitalis rendszer vénái

A korábbi szervrendszereknek megismertekhez hasonlóan a vénás rendszer felépítése alapvetően hasonló az artériás rendszeréhez, azonban jó néhány ponton eltér attól. A vesevénák (v. renalis dextra et sinistra) a v. cava inferiorba ömlenek. Lévén az aorta a gerincoszlop előtt halad, a v. cava inferior pedig tőle jobbra helyezkedik el, a jobb oldali v. renalis a rövidebb, bal oldali v. renalis pedig áthajlik az aorta előtt, hogy elérje a bal vese hilusát. A mellékvesék vénája (v. suprarenalis) vagy a v. cava inferiorba, vagy a v. renalisokba nyílik.

Az ureterek vénái egyrészt a hátulsó hasfali vénák irányába, másrészt a plexus venosus vesicalis (ld. lentebb) irányába drenálódnak.

A hólyag vénás vére a plexus venosus vesicalison keresztül vezetődik a v. vesicalisokon keresztül a v. iliaca interna felé, míg a női húgycső vénái a hólyag és a hüvely körüli vénás fonat felé drenálódik.

Az ovarium vére a v. ovarican keresztül jut a jobb oldali ovarium esetén közvetlenül a v. cava inferiorba, míg a bal ovarium esetén a v. renalis sinistrába.

A méh vénás vére a plexus venosus uterovaginalisba kerül, mely a ligamentum latum uteri lemezei között helyezkedik el (mesometrium). Innen a vér főleg a v. uterinán keresztül halad a v. iliaca interna irányába, de a plexus venosus uterovaginalis anastomosis rendszert képez a v. pudenda internával, valamint a v. ovaricával is.

ANATÓMIA TÚLÉLŐKÖNYV

#anatómiatúléllőkönyv

A húvely vénás vére ugyancsak a plexus venosus uterovaginalisba gyűlik, ahonnan elsősorban a v. pudenda internán keresztül távozik a v. iliaca interna irányába.

A herék vénás vére a v. testicularisokon keresztül ömlik jobb oldalon közvetlenül a v. cava inferiorba, bal oldalon a v. renalis sinistrába. Az ér alsó szakaszán mintegy spirális hálózatot alkotva befonja az a. testicularist: a struktúrát plexus pampiniformisnak nevezzük, funkciója a hó elvezetése a centralisan futó artériából.

Az a. testicularisban a testből meleg, a maghőmérséklethez közeli hőmérsékletű (37-37,5 °C) vér áramlik a herék irányába. A férfi ivarsejtek megfelelő éréséhez azonban ennél hűvösebb, 35 °C körüli hőmérséklet szükséges (ezért helyezkednek el a hasüreg egy alsó, zsákszerű kitüremkedésében). Az a. testicularisban áramló meleg vér ugyancsak túlmelegítené a heréket, az ivarsejtek érési hibájához, akár daganatképződéshez is vezethetne. Ezért az emlős fajok evolúciója során a heréből visszafelé tartó, hűvösebb vért szállító v. testicularis az artéria köré tekeredve az érintkező falakon keresztül elvonja a hót az artériától, azt visszaszállítja a testbe (ellenáramlásos hőkicserélő). Ezáltal mire az artéria kíér a herébe, már kellően lehűlt vért tartalmaz.

![img-17.jpeg](img-17.jpeg)
Az ellenáramlásos hőkicserélő működése: a plexus pampiniformis (v. testicularis) és az a. testicularis.

A jobb és a bal oldal közötti elvezetési különbség lehetőséget teremt betegségek kialakulására: mivel a bal heréből a vér a v. testicularison keresztül a v. renalis sinistrába jut, majd onnan a v. cava inferiorba, hosszabb utat jár be, mint a jobb here esetén (ahol a v. testicularis közvetlenül a v. cava inferiorba ömlik). Ezért látjuk gyakrabban a bal here visszértágulatát: a hosszabb út miatt a vér jobban visszapang, jobban kitágíthatja a here vénáit, melyek a herezacskón is áttűnhetnek.

A hólyagalapon elhelyezkedő prostata vénás elvezetése ugyancsak bonyolult. Vére a szerv körüli vénás fonatból (plexus prostaticus) főleg a plexus vesicalis irányába ömlik, ugyanakkor a kismedence vénás hálózatán keresztül kapcsolatban áll a sacralis vénákkal, valamint a gerincoszlop vénás hálózatával (plexus venosus vertebralis).

![img-18.jpeg](img-18.jpeg)
A hólyagalap és a prostata vénás elvezetése.

Ez az anatómiai kapcsolat magyarázza prostata daganatban a gerincáttétek megjelenését.

A férfi húgycső vénás elvezetése részben a v. pudenda internán, részben a plexus prostaticuson és plexus vesicalison keresztül történik a v. iliaca interna irányába.

40

ANATÓMIA TÚLÉLŐKÖNYV

#anatómiatúléllőkönyv

![img-19.jpeg](img-19.jpeg)
A húgyivari rendszer vénáinak sémás rajza.
A v. uterina nem került ábrázolásra.

# Az urogenitalis rendszer vénái

- v. cava inferior
- v. suprarenalis dextra
- v. renalis sinistra
- v. suprarenalis sinistra
- v. gonadalis sinisra
- v. renalis dextra
- v. gonadalis dextra
- v. iliaca communis
- v. iliaca interna
- v. vesicalis superior*
- a. vesicalis inferior*
- v. uterina
- r. tubarius**
- r. ovaricus**
- r. vaginalis
- v. pudenda interna
- v. bulbi vestibuli / v. bulbi penis
- v. dorsalis clitoridis / v. dorsalis penis

*: anastomosis rendszerük a plexus vesicalis
**: anastomizálnak az a. ovarica ágával

ANATÓMIA TÚLÉLŐKÖNYV

#anatómiatúléllőkönyv

# Az urogenitalis rendszer nyirokelvezetése

Az urogenitalis szervrendszer nyirokelvezetése összetett, a külső- és belső nemiszervek esetén párhuzamos utakon jutunk el a centralis nyirokutakhoz, mely az egyes szervek gyulladásainak, daganatainak terjedési útját is megszabja.

A vesék nyirka egy felszínes és egy mély rendszerbe szedődik össze, majd a vesekapun keresztül az aorta körüli nyirokcsomókba jut (nodi lymphatici lumbales), ahonnan a jobb és bal truncus lumbalis szállítja a nyirkot az aorta rekeszen való átlépésénél elhelyezkedő cysterna chylíbe. Az ureterek nyirka az aorta körüli, valamint a hólyag nyirkával együtt az a. iliaca externa és a. iliaca interna körüli nyirokcsomókba vezetődik.

Az ovarium nyirokerei ugyancsak az aorta abdominalis menti nyirokcsomókhoz futnak.

A méh nyirka több irányba is drenálódhat: felső részéből (corpus, fundus) a nyirok az a. ovarica menti nyirokutakon keresztül az aorta abdominalis menti nyirokcsomókba jut (nodi lymphatici lumbales), középső és alsó részéből (cervix uteri) a ligamentum latum uteri lemezei között a nyirok az a. iliaca interna és a. iliaca externa körüli nyirokcsomókba kerül, míg a ligamentum teres uteri mentén a nyirok a nodi lymphatici inguinales profundiba is eljuthat.

A hüvely felső kétharmadából a nyirok az a. iliaca interna és a. iliaca externa körüli nyirokcsomókba (nodi limphatici iliaci interni, externi), míg az alsó egyharmadból a nodi lymphatici inguinales profundiba jut.

A here nyirokelvezetése esetén fontos kiemelni, hogy míg a magából a heréből a nyirokerek a funiculus spermaticus útján a hasüregbe, az aorta körüli nyirokcsomókba drenálódnak, addig a herezacskóból (scrotum) a nyirok a mély inguinalis nyirokcsomókba jut (nodi lymphatici inguinales profundi).

A külső női és férfi ivarszervek nyirka a mély- és felületes inguinalis nyirokcsomókba szedődik össze, majd innen jut tovább az a. iliaca externa mentén elhelyezkedő nyirokcsomók keresztül a truncus lumbalisok irányába.

![img-20.jpeg](img-20.jpeg)
A húgyiveri szervrendszer nyirokelvezetésének vázlatos rajza: nőben (balra) és férfiban (jobbra).

ANATÓMIA TÚLÉLŐKÖNYV

#anatómiatúléllőkönyv

# Az urogenitalis rendszer beidegzése

Ahogy az emésztőrendszer szerveinél már láttuk, a zsigerekről (azaz a belső szervekről) általánosságban elmondható, hogy háromféle beidegzéssel rendelkeznek: az érző axonok egyrészt tájékoztatják a központi idegrendszert az adott belső szerv állapotáról (teltségéről, tápanyag tartalmáról), másfelől helyi reflexek kialakításában vesznek részt. A vegetatív beidegzés a szervek környezeti változásokhoz való alkalmazkodását biztosítják, míg a motoros beidegzés a harántcsíkolt izmokat működteti. Az urogenitalis rendszer beidegzése két nagyobb ideghálózaton keresztül történik. A vesék és az ureterek beidegzését az aorta körüli idegfonat részei látják el, míg a kismedencei szervek a plexus hypogastricus superioron és inferioron keresztül kapják beidegzésüket. Ezek részleteit ld. alább.

# A sympathicus beidegzés

A sympathicus idegrendszer urogenitalis szerveket közvetlenül ellátó sejtjei (ganglionaris sympathicus idegsejtek) az aorta előtt, annak páratlan zsigeri ágai körül helyezkednek el, ezek alkotják az ún. prevertebralis ganglionokat.

Mint A vegetatív idegrendszer anatómiája c. fejezetben látni fogjuk, az egyes sympathicus (és parasympathicus) ganglionok idegsejtjei nem maguktól működnek: a központi idegrendszer területén (sympathicus rendszer esetén a gerincvelőben) helyet foglaló ún. preganglionaris neuronok idegzik be őket. A dúcok ellátásának részleteit (a preganglionaris idegsejtek axonjainak útját ld. a megfelelő fejezetben.)

A vesék sympathicus beidegzése összetett. A ganglionaris sympathicus idegsejtek az aorta első, páratlan zsigeri ága körüli ganglion coeliacumban, az a. mesenterica superior körüli ganglion mesentericum superiusban, valamint a veseartériák körüli ganglion renalékban helyezkednek el (utóbbi két ganglion csoportot együttesen szokás ganglion aorticorenalénak is nevezni). Az idegsejtek axonjai innen a hilus renalison keresztül lépnek be az erek mentén (plexus renalis), ahol a vese vérátáramlását csökkentik, só visszaszívását fokozzák a vérnyomás emelése érdekében.

![img-21.jpeg](img-21.jpeg)
A hasüreg és a kismedence urogenitalis szerveit ellátó idegfonatok.

Az ureterek sympathicus beidegzése ugyancsak a felsorolt ganglionokból történik, részben a plexus renalison át, részben az aorta felszínén futó ún. plexus intermesentericuson keresztül (a felsorolt dúcokban ülő ganglionaris idegsejtek a plexusokon keresztül bocsájtják axonjaikat a célszervhez). Bár az ureter teljesen autonóm módon is működőképes, a sympathicus beidegzése fokozza perisztaltikáját.

A húgyhólyag sympathicus beidegzését a kismedence területén hátul, két oldalt található idegfonat (plexus hypogastricus inferior) dúcaiban ülő, sympathicus ganglionaris idegsejtek végzik (legalábbis részben). Az axonok a plexus hypogastricus inferioron keresztül érik el a szervet, és a hólyag testét alkotó simaizom (m. detrusor vesicae) elernyedését eredményezik, valamint fokozzák a hólyag belső záróizmának (m. sphincter vesicae internus) tónusát, ezáltal gátolva a vizeletürítést. A hólyagalap sympathicus beidegzéséhez valószínűleg a hólyagalap területén található sympathicus idegdúcok ganglionaris sejtjei is hozzájárulnak.

ANATÓMIA TÚLÉLŐKÖNYV

#anatómiatúléllőkönyv

A petefészkek beidegzését a ganglion coeliacumban és ganglion aorticorenaléban ülő sejtek adják, melyek axonjai az a. ovaricákat követve érik el a szervet. A herék sympathicus beidegzése az ovariumokéval megegyező mintát követ. A petevezetők, a méh és a hüvely sympathicus beidegzése a plexus hypogastricus inferior dúcaiból történik, a ganglionaris sympathicus idegsejtek a plexuson keresztül bocsájtják axonjaikat a szervek ereihez, simaizmához és mirigyeihez. Férfiban a prostata és a vesicula seminalis sympathicus beidegzése is hasonlóan plexus hypogastricus inferior idegdúcaiból történik.

![img-22.jpeg](img-22.jpeg)
A pudendalis képletek és a canalis pudendalis szerkezete a férfi medencén bemutatva: a bal medencefél eltávolítva, a bal ábrán a diaphragma pelvis is eltávolítva.
A külső nemiszervek sympathicus beidegzése szintén a plexus hypogastricus inferior dúcaiból történik, a n. cavernosusokon át. Parasympathicus aktivitást követő sympathicus stimulus hatására férfiban ejaculatio történik.

## A parasympathicus beidegzés

A húgyivari szervrendszer parasympathicus beidegzését a szervek falában található parasympathicus idegsejtek végzik, melyek – a sympathicus idegsejtekhez hasonlóan – dúcokba tömörülnek (falban lévő, azaz intramuralis parasympathicus dúcok), és axonjaikon keresztül aktívalják a szervek simaizmait, mirigyeit. A parasympathicus ganglionsejtek szabályozását részben az agytörzs végzi a n. vaguson (n. X.) keresztül, részben a sacralis gerincvelőtől ide érkező idegek hozzák létre.

A n. vagusok (n. X.) a mellkasban a bifurcatio tracheaetől az oesophagus két oldalán haladnak kezdetben, majd a belek forgásának következtében a jobb n. vagus (n. X.) az oesophagus (majd a gyomor) elülső felszínére lép, míg a bal oldali a hátulsóra, és kialakítják az elülső és hátul bolygóideg törzseket (truncus vagalis anterior, truncus vagalis posterior). A truncus vagalis posterioren keresztül az agytörzsi idegsejtek axonjai a plexus coeliacusba és plexus mesentericus superiorba sugározva érik el a vesék falában lévő ganglionaris parasympathicus idegsejteket. A n. vagust (n. X.) a hasüregben nem látjuk, mivel axonjai a truncus vagalisoktól distalisan részben a szervek falában, részben az aorta körüli plexusokhoz csatlakozva futnak.

A kismedencei urogenitalis szervek parasympathicus beidegezését ugyancsak a szervek falában található intramuralis parasympathicus ganglionok idegsejtjei (ganglionaris parasympathicus idegsejtek) végzik. Ezeket az idegsejteket a sacralis gerincvelő idegsejtjei (preganglionaris parasympathicus idegsejt) látják el, a plexus hypogastricus inferioron keresztül. A parasympathicus rendszer aktívalódása a húgyhólyag összehúzódását (m. detrusor vesicae) és a belső sphincter (m. sphincter vesicae internus) elernyedését okozza, ezzel vizeletürítést kiváltva.

44

#anatomiatúlelőkonyv

![img-23.jpeg](img-23.jpeg)
Az ún. Head-zónák (nem mindegyik került feltüntetésre).

A külső nemiszervek parasympathicus ganglionaris idegsejtjeit ugyancsak a sacralis gerincvelő aktivalja, az idegsejtek a n. pudendushoz csatlakozva érik el az intramuralis ganglion sejteket.

# Az érző beidegzés

A vesék érző beidegzését főleg a n. vagushoz (n. X.) tartózó érző axonok végzik, ez alól kivételt képez a fájdalom. Utóbbit olyan perifériás érző idegsejtek szállítják el a gerincvelőbe (!), melyek a ganglion intervertebralékban ülnek, és melyek axonjai a sympathicus idegrendszeri fonatokkal (plexusok) érik el a szervet. A vesék sérülései, gyulladásai során a fájdalom tehát a gerincvelőbe jut, ahonnan a gerincvelői fájdalomérző idegsejtek továbbítják az információt az agy felé.

A kismedencei urogenitalis szervek érző beidegzését teljes egészében a ganglion intervertebralékban ülő, ún. pseudounipolaris érző idegsejtek biztosítják, melyek az érző információt a gerincvelő irányába továbbítják. Az axonok a fent említett plexusokkal haladnak a szervektől a gerincvelő felé.

A külső nemiszervek érző beidegzését ugyancsak a ganglion intervertebralék pseudounipolaris érző idegsejtjei biztosítják, a sejtek perifériás axonjai a n. pudendusszal érik el a célszervet.

Akárcsak az emésztőrendszeri szervek érző beidegzésénél, az urogenitalis rendszer szerveinél is csak nehezen lokalizálható a fájdalom, ugyanis a gerincvelői fájdalomérző sejtek több helyről is kaphatnak fájdalom információt: a ganglion intervertebraléban ülő perifériás érzősejtek egy része a testfalttól, míg más része a belső szervektől szállít információt, akár ugyan ahhoz a gerincvelői fájdalomérző sejthez. Mint később (A központi idegrendszer mikroszkópiája c. fejezteben) látni fogjuk, a gerincvelői idegsejt ezt az információt (a fájdalmat) továbbítja az agyban elhelyezkedő thalamushoz, ahonnan az információ végső soron a kéreghez kerül és tudatossá válik (fáj!). Ugyanakkor, mivel a gerincvelői sejt innen is és onnan is kaphatta az információt, az agykéreg nem tudja megmondani, hogy honnan jött.

Ezért tapasztaljuk a belső szervi fájdalmaknál, hogy a fájdalom „eredetét" (az ingerület kiindulási helyét) nem tudjuk olyan pontossággal megmondani, mint a testfali fájdalmaknál (pl. a bőrt érintő sérüléseknél, lábszártörésnél).

A herezacskó beidegzését a canalis inguinalison áthaladó, n. genitofemoralis r. femoralisa végzi.

![img-24.jpeg](img-24.jpeg)

ANATÓMIA TÚLÉLŐKÖNYV

#anatómiatúléllőkönyv

# A motoros beidegzés

Az urogenitalis szervrendszer egyetlen harántcsíkolt izma a húgycső külső záróizma (m. sphincter urethrae externus, vagy nőben m. sphincter urethrovaginalis), melynek motoros beidegzését a medencéből a hiatus infrapiriformison kilépő, és a canalis pudendalisban ide kanyarodó n. pudendus ágai végzik. Motoros beidegzéssel rendelkező harántcsíkolt izom lévén akaratlagosan működtethető, melyet azonban tanulni kell: a belső záróizom (m. sphincter urethrae internus, simaizom, vegetatív beidegzéssel, ld. fentebb) csupán addig zárja le a húgyhólyagot, amíg abban nem halmozódik fel vizelet. A nyomás emelkedésével a m. sphincter urethrae internus reflexesen elernyed, és utat enged a vizeletnek. A m. sphincter urethrae externus továbbra is képes megakadályozni a vizeletürítést, ennek képessége azonban emberben csak a 2-3. életév között jelenik meg (itt fontos megjegyezni, hogy az akaratlagos vizelettartás nem pusztán emberi képesség, bizonyos háziállataink is megtaníthatók rá!).

A n. pudendus a gáttájékon elágazva motorosan beidegzi valamennyi gátizmot, valamint a benne haladó, a ganglion intervertebralék érző idegsejtjeinek perifériás axonjai biztosítják a külső nemiszervek érző beidegzését is.

Az urogenitalis rendszer beidegzésének tárgyalásával a fejezet végére értünk, mely egyben a második, belső szerveket tárgyaló rész vége is. A Túlélőkönyv következő részének fejezetei a központi- és perifériás idegrendszer különböző részeivel foglalkozik.

DR. BARTHA ÁRPÁD LÁSZLÓ

# 2c. fejezet

# Az emésztőrendszer
anatómiája

![img-25.jpeg](img-25.jpeg)

#anatómiatúléllökonyv

# Ab ovo ad usque mala¹

1. Ab ovo ad usque mala (latin): A tojástól az almáig (A hagyományos római lakoma rendje).

ANATÓMIA TÚLÉLŐKÖNYV

#anatómiatúléllőkönyv

# Tartalomjegyzék

Tartalomjegyzék ... 1
Előszó ... 2
Az emésztőrendszer fej-nyaki és mellkasi szakaszának anatómiája ... 3
A szájüreg anatómiája ... 3
A szájpad anatómiája ... 4
A szájfenék anatómiája ... 6
A nyelv anatómiája ... 6
A nyelvbarázdák és az area sublingualis ... 8
A nyakháromszögek ... 11
A nagy nyálmirigyek anatómiája ... 13
A fogak anatómiája ... 15
A torokszoros ... 17
A garat anatómiája ... 18
A garat falszerkezete ... 19
A garat nyálkahártyája és ürege ... 21
A szájüreg és garat körüli térségek ... 22
A nyelőcső anatómiája ... 24
Az emésztőrendszer fej-nyaki és mellkasi szakaszának erei ... 26
Az emésztőrendszer fej-nyaki és mellkasi szakaszának beidegzése ... 31
Az érző beidegzés ... 31
Az ízérző beidegzés ... 34
A vegetatív beidegzés ... 35
Az emésztőrendszer hasúri és kismedencei szakaszának anatómiája ... 36
A gyomor anatómiája ... 36
A vékony és vastagbelek anatómiája ... 37
A nagy emésztőrendszeri mirigyek anatómiája ... 43
A máj és az epehólyag anatómiája ... 43
A hasnyálmirigy anatómiája ... 45
A lép anatómiája ... 46
A hashártya és a szervek hashártya viszonyai ... 47
Az emésztőrendszer hasúri szakaszának erei ... 61
Az emésztőrendszer hasúri szakaszának beidegzése ... 70
A sympathicus beidegzés ... 70
A parasympathicus beidegzés ... 72
Az érző beidegzés ... 72
A motoros beidegzés ... 73
A hasúri szervek hasfali vetülete ... 74

ANATOMIA TULELOKONYV

#anatomiatulelokonyv

# Előszó

Az Anatomia Túlélőkonyvek azért születtek, hogy az anatomia tanulása könnyebb és gyorsabb legyen. A jegyzetek célja az, hogy mindazon területekről megfelelő mennyiségű magyarázatot adjon, melyek előfordulhatnak a demonstráción, vizsgán, vagy későbbi, orvosi munkád során. Az elkészítéséhez számtalan forrást, egyéb tankönyvet és publikációt felhasználtam, így próbálva minél inkább lefedni a témákat, és teljeskörű tudást, magyarázatot adni az egyes jelenségekről.

A Túlélőkonyveket negyedéves egyetemistaként kezdtem el szerkeszteni. Kezdetben egyszerű jegyzet volt, tankönyvekből összeszedett információkkal, képekkel. Az évek során kezdett kiforrni egy egységes, jól tanulható jegyzet, mely saját illusztrációkat, összefoglaló táblázatokat, magyarázatokat tartalmaz.

A jegyzetek megírása hosszadalmas folyamat, melyre általában este, a kórházban töltött munkaórák után kerül sor. Megírásuk hosszadalmas folyamat, valamint a honlap fenntartása is költségeket jelent. Ezért kérlek, ha megteheted, a jegyzeteket eredeti forrásból, a https://anatjegyzet.hu/ oldalon vásárold meg, így támogatva azt, hogy a Túlélőkonyvek lefedte témakörök tovább bővülhessenek, illetve azok még sokak számára elérhetőek legyenek.

Amennyiben úgy érzed, hogy nincs lehetőséged megvenni a jegyzeteket, de a sikeres vizsgához szükséged lenne rájuk, kérlek, írj egy üzenetet a „Kapcsolat” fülön keresztül, és megtaláljuk a megoldást!

A jegyzetben esetlegesen előfordulhatnak elírások. Ezért előre is elnézésedet kérem, és arra kérlek, ha ilyenre bukkansz, írd meg a weboldalon található „Kapcsolat” fülön keresztül, hogy mihamarabb javításra kerülhessen!

Fontos: a Túlélőkönyv nem helyettesíti a hivatalos egyetemi jegyzeteket és tankönyveket. Pusztán a tananyag jobb, könnyebb megértésének céljából jött létre.

![img-0.jpeg](img-0.jpeg)

ANATÓMIA TÚLÉLŐKÖNYV

#anatómiatúléllőkönyv

Az emésztőrendszer (systema digestorium) az emberi test szájnyílástól végbélnyílásig tartó, csőszerű képződménye, melyhez számtalan kiegészítő, például emésztőnedveket termelő mirigy kapcsolódik.

A fejezetben két részletben tárgyaljuk az emésztőrendszer anatómiáját, a falat útjának megfelelően haladva: először az emésztőrendszer fej-nyaki, és mellkasi szakaszának szerveit, valamint azok vérellátását és beidegzését vesszük szemügyre. Ezután az emésztőrendszer hasi szakaszának tárgyalása következik. A fejezetet a hashártya egészének, valamint az egyes szervek hashártyaviszonyainak tárgyalásával, az egyes hashártya kettőzetek tartalmának összefoglalásával zárjuk.

# Az emésztőrendszer fej-nyaki és mellkasi szakaszának anatómiája

Az emésztőrendszer fej-nyaki, valamint mellkasi szakaszát a szájüreg, a garat és a nyelőcső alkotják, a szájüreghez kapcsolódó, nagy emésztőmirigyekkel kiegészülve.

# A szájüreg anatómiája

A szájüreg (cavum oris) az ajkak (labium superius, labium inferius) között átlépve (rima oris) kezdődő térsége a koponyának. A két ajak oldalsó találkozása a szájzug (angulus oris), az orrtól a felső ajakhoz húzódó homorulat a philtrum, míg az orrszárnyaktól az angulus orisokhoz húzódó barázda a sulcus nasolabialis. Ez utóbbi mosolygás közben kifejezettebb, az orrszárnyaktól a felső ajkak irányába húzódó mimikai izmok okozzák. Az ajkak vázát ugyancsak egy mimikai izom, a m. orbicularis oris alkotja.

Az ajkak között átlépve a szájüreg egy külsőbb, szűk térségébe, elől az ajkak és a maxilla, valamint a mandibula fogíve (arcus dentalis), oldalt a pofák (bucca) és a fogívek közötti térségbe jutunk: ez a szájtornác (vestibulum oris). A szájüreg fogíveken belüli része a valódi szájüreg (cavum oris proprium). Itt mind a felső, mind az alsó ajak rögzítésre kerül a maxilla, illetve a mandibula külső felszínéhez egy-egy középvonali nyálkahártya redővel (frenulum labii superioris, frenulum labii inferioris).

![img-1.jpeg](img-1.jpeg)
A szájüreg oldalsó fala: a m. buccinator.

![img-2.jpeg](img-2.jpeg)
A szájüreg anatómiája: a száj nyitva, az ajkak széthúzva.

A szájüreg (pontosabban a vestibulum oris) oldalfalát a fentebb említett pofa, vagy orca (bucca) alkotja, melynek fő komponense a maxilla és a mandibula külső felszínén elhelyezkedő m. buccinator. Az izom hátulsó pereme a processus pterygoideustól a mandibulához húzódó raphe pterygomandibularis. Ettől hátrafelé már a garat oldalsó falát alkotó m. contsrictor pharyngis superior látjuk.

A m. buccinatortól kifelé találjuk a mandibula ramusán tapadó m. massatert, valamint a két izom között elhelyezkedő corpus adiposum buccae Bichatit.

ANATÓMIA TÚLÉLŐKÖNYV

#anatómiatúléllőkönyv

# A szájpad anatómiája

A szájüreg tetejét részben a csontos koponyánál megismert csontok, részben egy, e mögött elhelyezkedő kötőszövetes lemez alkotja.

![img-3.jpeg](img-3.jpeg)

A csontos, avagy kemény szájpad (palatum durum) elülső, nagyobb részét a kétoldali maxilla processus palatinusai hozzák létre, melyek a középvonalban mint sutura palatina mediana egyesülnek. Ezekhez csatlakoznak hátulról az os palatinumok lamina horizontalisai (egymással kapcsolódva meghosszabbítva a sutura palatina medianát) a sutura palatina transversán keresztül. (Itt érdemes megemlíteni, hogy a maxilla elülső, metszőfogakat tartalmazó része fejlődéstaniilag külön csont, az os incisivum, mely a későbbiekben belecsontosodik a maxillába). A csontos szájpadon három jelentősebb nyílás halad keresztül: elől, a metszőfogak mögött az orrüregből vezet a cavum oris proprium területére a canalis incisivus. Az os palatinum és a maxilla arcus dentalisának találkozásánál, a hátulsó nagyörlőktől medialisan találjuk a fossa pterygopalatinából ide vezető canalis palatinus majort, valamint a canales palatini minorest. A csatornák tartalmát ld. később, lentebb.

|  A szájüreget (cavum oris) más térségekkel összekötő nyílások  |   |   |   |
| --- | --- | --- | --- |
|  „Csatorna“ neve | Honnan vezet? | Hová vezet? | Mit tartalmaz?  |
|  rima oris | külvilág | vestibulum oris | • az éppen szájba vett falatot
• belélegzett levegőt  |
|  canalis incisivus | cavum nasi (meatus nasi communis) | cavum oris proprium | • n. nasopalatinus Scarpae
• a. sphenopalatina  |
|  canalis palatinus major (foramen palatinum majus) | fossa pterygopalatina | cavum oris proprium | • n. palatinus major
• a. palatina descendens  |
|  canales palatini minores (foramina palatina minora) |   |   | • n. palatini minores  |
|  istmus faucium | cavum oris proprium | oropharynx | • az éppen lenyelt falatot
• belélegzett levegőt  |

A kemény szájpadot borító nyálkahártya erősen rögzített, az orrüreg mucoperiosteumához hasonlít. Rajta, a metszőfogak mögötti területen – főleg csecsemőben erősebb – haránt nyálkahártyaredők futnak (rugae palatinae).

A kemény szájpad hátulsó pereméhez (az os palatinum lamina horizontalisához) illeszkedik a lágyszájpad (palatum molle, vagy velum palatinum) elülső éle. A lágyszájpad tulajdonképpen egy izmos, kötőszövetes lemez, melyet fölfelé és lefelé tekintő, U alakban elhelyezkedő izmok vízszintes része alakít ki. A két felső izompáros közül az egyik a m. tensor veli palatini, mely az os sphenoidale nagyszárnyának alsó felszínéről, a fossa scaphoideából, valamint a cartilago tubae auditivaeról ered, és a hamulus pterygoideuson megtörve vízszintes lemezként összefonódik az ellenoldalival. Ez tulajdonképpen a lágyszájpad alapállománya. Az izom összehúzódása – az izom nevéhez híven – megfeszíti a lágyszájpadot, valamint a fülkúrt porcát meghúzva kissé megnyitja a fülkúrtót (tuba auditiva), így mintegy szellőztetve a dobüreget. Ez a működés az alapja annak a tapasztalatnak, hogy repülőgépen ülve a felszállás/leszállás közben „beduguló“ fül érzése nyelés hatására enyhíthető. A tuba auditiva „megnyilása“ miatt a dobüregben hasonló nyomású levegő jelenik meg, mint a külső hallójáratban, így a dobhártya feszülése megszűnik, a „bedugulás“ érzés enyhül.

ANATÓMIA TÚLÉLŐKÖNYV

#anatómiatúlelőkönyv

A m. levator veli palatini ugyancsak felülről, az os temporale pars petrosájának alsó felszínéről húzódik lefelé, és oldalt-felül sugárzik bele a lágy szájpad állományába. Működése közben felemeli a lágyszájpadot, így elzárva egymástól a garat orrüreg és szájüreg mögötti részét.

![img-4.jpeg](img-4.jpeg)
A lágyszájpad alkotásában résztvevő izmok, hátulról rátekintve.

A lágyszájpadról lefelé húzódik annak elülső és hátulsó szélénél egy-egy izomparos, így a lágyszájpadot gyakran hasonlítják 4 lábú székhez is. Az elülső izompar a m. palatoglossus, mely a lágyszájpadról eredve az alsó-utolsó nagyörlők mögött oldalról a nyelv állományába sugárzik. Elhaladtában a szájnyálkahártyát redőbe emeli, ez az arcus palatoglossus – a lágyszájpad elülső szélétől a hátulsó-alsó nagyörlőkhöz húzódó redő, a torokszoros (ld. lentebb) elülső pereme.

A lágyszájpad hátulsó szögleteiből húzódnak a garat falához a m. palatopharyngeusok, melyek ugyancsak redőbe emelik a szájüreg és garatüreg nyálkahártyáját, mint arcus palatopharyngeus.

A lágyszájpad utolsó, apró páros izma a hátrafelé lelógó m. uvulae, mely a lágyszájpad meghosszabbításaként (nyelvcsap, vagy uvula) annak felemelkedésekor tökéletessé teszi a nasopharynx és oropharynx közötti elválasztást, így megakadályozva a nyelés folyamán, hogy a falat az orrgaratba és onnan az orrba jusson.

Az izmok beidegzését döntően a garatot körülölelő plexus pharyngeus biztosítja, melynek axonjai a n. vagusból (n. X.) származnak. A m. tensor veli palatini beidegzését a n. mandibularis (n. V/3.) ágrendszere végzi.

![img-5.jpeg](img-5.jpeg)
A szájpad szerkezete előnézetben: a bal oldali maxilla eltávolítva.

ANATÓMIA TÚLÉLŐKÖNYV

#anatómiatúlelőkönyv

A szájüreg azon része, mely a lágyszájpad „lábai” között áthalad, az ún. torokszoros (isthmus faucium). A lágyszájpad elülső és hátulsó „lábát” alkotó m. palatoglossus és m. palatopharyngeus között a szoros oldalfalát a m. buccinator és a m. constrictor pharyngis találkozása alkotja, mely itt kissé kiboltosul, és mivel a területet nyirokszövet foglalja el (a tonsilla palatina, vagy szájpadmandula), a mandula-ágy (fossa tonsillaris) nevet viseli.

|  A lágyszájpad (palatum molle) alkotásában résztvevő izmok  |   |   |   |   |
| --- | --- | --- | --- | --- |
|  Izom neve | Eredés | Tapadás | Működés | Beidegzés  |
|  m. tensor veli palatini | • os sphenoidale, ala major
• cartilage tubae auditivae
• fossa scaphoidea | palatum molle | megfeszíti a szájpadot | n. mandibularis (n. V/3)  |
|  m. levator veli palatini | • apex partis petrosae, os temporale | palatum molle | emeli a szájpadot | plexus pharyngeus (n. vagus, n. X.)  |
|  m. palatoglossus | • palatum molle | nyelv izmaiba sugárzik | sphincter szerűen szűkíti a torokszorost | plexus pharyngeus (n. vagus, n. X.)  |
|  m. palatopharyngeus | • palatum molle | garatfűző izmok közé sugárzik | • sphincter szerűen szűkíti a torokszorost
• emeli a garatot | plexus pharyngeus (n. vagus, n. X.)  |
|  m. uvulae | • palatum molle | - | • az orrgarat és szájgarat elválasztását teszi tökéletessé | plexus pharyngeus (n. vagus, n. X.)  |

# A szájfenék anatómiája

A szájüreg fenekét az os hyoideumon eredő és a mandibula basisának homorulatában, a linea mylohyoideán tapadó izom, a m. mylohyoideus (vagy más néven diaphragma oris) alkotja. A kétoldali izom a középvonalban a raphe mylohyoideában egyesül. Ennek felső felszínén, ugyancsak az os hyoideum, és a mandibula spina mentalisai között húzódnak a m. geniohyoideusok. Mindkét izom kismértékben a mandibula süllyesztését, ezáltal a száj nyitását segíti.

A m. mylohyoideus beidegzését a n. alveolaris inferior ága, a n. mylohyoideus végzi (a n. mandibularis, n. V/3 rendszeréhez tartoznak). A m. geniohyoideus beidegzését az első gerincvelői ideggel (n. spinalis, C1) összefonódó n. hypoglossus (n. XII.) végzi.

![img-6.jpeg](img-6.jpeg)
A szájfeneket (diaphragma oris) alkotó izmok: hátulnézetben (balra) és oldalnézetben (jobbra).

# A nyelv anatómiája

A diaphragma oris felső felszínéről emelkedik fel (vagyis tulajdonképpen a szájfenékről) a szájüreg nagyrészt kitöltő nyelv (lingua), mely három nagyobb részre osztható. A nyelvcsonot fölött található, relatíve rögzítettebb része a nyelvgyök (radix linguae), ettől előrefelé találjuk a nyelv testét (corpus linguae), melynek felső, a szájpad felé tekintő felszíne a dorsum linguae. A nyelv elülső, mozgékony vége a nyelvcsúcs (apex linguae).

Az apex linguae, a szájfenék és az alsó fogsor homorulata közötti terület az area sublingualis, mely tulajdonképpen a kétoldali sulcus lateralis linguae egymásba nyílása (ld. lentebb).

7

![img-7.jpeg](img-7.jpeg)
ANATOMIA TULELOKONYV
A nyelv anatomiája a sagittalis síkban.

#anatomiátúlelőkönyv

A nyelv izmos szerv, melyet a szájüreg irányába az izomzat felszínén futó kötőszövetes réteghez (aponeurosis linguae) szorosan rögzített nyálkahártya fed. Izomzatát két részre oszthatjuk aszerint, hogy az izomrostok csak a nyelv állományán belül helyezkednek el (belső nyelvizmok), vagy valahonnan kívülről sugároznak a nyelvbe (külső nyelvizmok). Utóbbiak egy része a szájfenék irányából, a mandibuláról és az os hyoideumról emelkedik fel, míg másik részük felülről, a szájpadról vagy a koponyaalapról sugárzik a nyelv állományába.

Míg a m. mylohyoideus, valamint a m. geniohyoideus a nyelvcsont testéről húzódik előrefelé, a külső nyelvizmok közé tartozó m. hyoglossus főleg a nyelvcsont nagy szarváról, tehát valamivel hátrébb ról sugárzik előre és felfelé a nyelv állományába. Ennek következtében a m. mylohyoideus külső felszínéről be tudunk kanyarodni a m. mylohyoideus és m. hyoglossus közé: ezt a térséget nevezzük majd oldalsó nyelvbarázdának (sulcus lateralis linguae), míg a m. mylohyoideus külső felszíne a trigonum submandibulare területe. Ezt az utat járja be az egyik nagy nyálmirigy, a glandula submandibularis: a trigonum submandibularéből a m. mylohyoideus hátulsó szélét megkerülve lép a sulcus lateralis linguae-be. A m. hyoglossus működése közben hátra és lefelé húzza a nyelvet.

![img-8.jpeg](img-8.jpeg)
A szájfenék belső felszínén elhelyezkedő izmok: hátulnézetben (balra) és oldalnézetben (jobbra).

A mandibula spina mentalisainak felső részéről, a m. hyoglossustól még medialisabban sugároznak a nyelv állományába előlről a m. genioglossusok. A m. hyoglossus és m. genioglossus közötti térség az ún. sulcus medialis linguae, míg a két m. genioglossus közötti terület csak virtuális tér, egyes könyvek szerint a sulcus medianus linguae, ahol a nyelv kétoldali izmai összefonódnak, mint septum linguae. A m. genioglossus előrefelé húzza a nyelvet.

A koponyaalap processus styloideusáról húzódik a nyelv hátulsó-oldalsó részéhez a m. styloglossus, mely működése során felfelé és hátrafelé húzza a nyelvet. Bár nem a nyelv izmai közé soroljuk, ugyancsak a nyelv állományába sugárzik a fentebb tárgyalt, lágyszájpad állományában eredő m. palatoglossus is.

A belső nyelvizmok a tér mindhárom irányában szövik át a nyelvet. A hosszanti izmok egy felületes, a nyelv felszíne alatt futó, valamint egy mélye rétegbe (m. longitudinalis superior linguae, m. longitudinalis inferior linguae) rendeződnek, míg a függőleges (m. verticalis linguae) és haránt (m. transversus linguae) nyelvizmok nevüknek megfelelően haladnak.

Mind a külső, mind a belső nyelvizmok beidegzését a n. hypoglossus (n. XII.) végzi.

ANATÓMIA TÚLÉLŐKÖNYV

#anatómiatúléllőkönyv

![img-9.jpeg](img-9.jpeg)
A szájfenék, a nyelv, valamint a garatizmok viszonyai: a test bal oldala eltávolítva, medialról nézünk a képletekre.

|  A belső nyelvizmok  |   |   |   |   |
| --- | --- | --- | --- | --- |
|  Izom neve | Eredés | Tapadás | Működés | Beidegzés  |
|  m. longitudinalis superior linguae, m. longitudinalis inferior linguae | • aponeurosis linguae
• septum linguae | • szélesíti és laposítja a nyelvet
• emeli és süllyeszti a nyelvcsúcsot | n. hypoglossus (n. XII.)  |   |
|  m. verticalis linguae |   |   |   | laposítja a nyelvet  |
|  m. transversus linguae |   |   |   | keskenyíti és vastagítja a nyelvet  |
|  A külső nyelvizmok  |   |   |   |   |
| --- | --- | --- | --- | --- |
|  Izom neve | Eredés | Tapadás | Működés | Beidegzés  |
|  m. hyoglossus | os hyoideum nagy szarva | nyelv állománya | hátra és lefelé húzza a nyelvet | n. hypoglossus (n. XII.)  |
|  m. genioglossus | spina mentalis mandibulae | nyelv állománya | laposítja a nyelvet  |   |
|  m. styloglossus | processus styloideus | nyelv állománya | keskenyíti és vastagítja a nyelvet  |   |

# A nyelvbarázdák és az area sublingualis

A nyelvizmokhoz tartozó m. hyoglossus, valamint a szájfenékhez tartozó m. mylohyoideus közötti terület a sulcus lateralis linguae.

Mivel a m. mylohyoideus előrébb helyezkedik el, mint a m. hyoglossus, a sulcus lateralis linguaeből oldal felé át tudunk fordulni a m. mylohyoideus hátulsó peremét megkerülve az izom külső felszínén elhelyezkedő trigonum submandibularéba (tulajdonképpen ezt teszi az állkapocs alatti nyálmirigy, a glandula submandibularis, ahogy már fentebb láttuk).

A kétoldali sulcus lateralis linguae elől, a nyelv alatt egyesül egymással, mint area sublingualis.

![img-10.jpeg](img-10.jpeg)
A nyelv és a nyelvbarázdák anatómiája: a képletek a frontális síkban.

ANATÓMIA TÚLÉLŐKÖNYV

#anatómiatúléllőkönyv

![img-11.jpeg](img-11.jpeg)
A szájfenék belső felszínén elhelyezkedő izmok: hátulnézetben (balra) és oldalnézetben (jobbra).

A barázdába hátulról lépnek be a nyelvhez húzódó képletek: legfelül a n. lingualis (n. mandibularis, n. V/3 ág), alatta halad a glandula submandibularis kivezetőcsöve, a ductus submandibularis Wharton, míg legalul húzódik a n. hypoglossus (n. XII.). Egy ponton a n. lingualis a ductus submandibularist lateralról medial felé megkerüli. Ugyancsak a barázdában halad a nyelv egyik vénája, a v. profunda linguae is.

A sulcus lateralis linguae hátulsó részében találjuk a szájfenék és a nyelv képleteinek vegetatív (parasympathicus) beidegzését biztosító idegsejtcsoportot, ganglion submandibularét is, melyek axonjaikat a n. lingualisszal juttatják el a célszervekhez.

![img-12.jpeg](img-12.jpeg)
A sulcus lateralis és medialis linguae képletei: a mandibula és a m. mylohyoideus bal fele eltávolítva.

A m. hyoglossus medialis oldalán, a m. hyoglossus és m. genioglossus közötti terület a sulcus medialis linguae. A terület jelentőségét a nyelvcson teste fölött hátulról ide kanyarodó a. lingualis adja, melynek kísérétében húzódik a nyelv egy másik vénája, a v. dorsalis linguae (valójában több véna: v. dorsales linguae).

A kétoldali sulcus lateralis linguae az alsó fogsor homorulatában mint area sublingualis egyesül. Ezen a területen találjuk a szájfenék egyik nagy nyálmirigy párosát, a glandula sublingualisokat is, melyek kissé áttűnnekk az area sublingualist a szájüreg felé borító nyálkahártyán.

ANATÓMIA TÚLÉLŐKÖNYV

#anatómiatúléllőkönyv

A m. mylohyoideus külső felszínén találjuk a trigonum submandibularét, melyet A törzs és a nyak anatómiája c. fejezetben részleteztünk. Emésztőrendszeri jelentősége abban áll, hogy a glandula sublamdibularis részben itt helyezkedik el, valamint hogy a szájüreg középső részéből és az isthmus faucium területéről a nyirokerek a submandibularis nyirokcsomókba (nodi lymphatici submandibulares) ömlenek.

![img-13.jpeg](img-13.jpeg)

![img-14.jpeg](img-14.jpeg)

A nyelv alsó felszínéről az area sublingualishoz húzódó nyálkahártya középvonalában egy redőt (frenulum linguae) találunk, melynek alsó, szájfenéki végénél a középvonal két oldalán egy bogyó alakú kiemelkedés látható (caruncula sublingualis). Az állkapocs alatti nyálmirigy (glandula submandibularis) sulcus lateralis linguaeben futó kivezetőcsöve (ductus submandibularis Wharton), valamint az area sublingualisban elhelyezkedő glandula sublingualis fő kivezetőcsöve (ductus sublingualis Bartholin) a caruncula sublingualison keresztül öntik váladékukat (nyál, vagy saliva) a nyelv alatti területre. A glandula sublingualis többi, apró kivezetőcsöve (ductuli sublinguales minores Rivini) a caruncula két oldalán fúrják át a szájfenék nyálkahártyáját.

A frenulum linguae két oldalán a szájfenék irányába széttérő nyálkahártya tarajok (plica fimbriata) láthatóak.

A nyelvhát (dorsum linguae) elülső 2/3-a szemölcsökkel (papilla linguae) fedett, így a pars papillaris linguae nevet viseli. Ezzel szemben hátulsó 1/3-a (a radixhoz közelebbi része) dudoros, így pars follicularis linguae-nek nevezünk, s melynek nyálkahártyája alatt nyirokszövet, a nyelvmandula (tonsilla lingualis) található. A két területi közötti határ a nyelvháton előrefelé tekintő V alakú sulcus terminalis linguae, melynek hátulsó csúcsában egy vakon végződő gödröt, a foramen coecumot találjuk. Utóbbi a pajzsmirigy szövetét adó ductus thyroglossus fejlődéstani maradványa.

10

ANATÓMIA TÚLÉLŐKÖNYV

#anatómiatúléllőkönyv

A nyelvgyök mögött találjuk a garatba főemelkedő epiglottist: a két képlet között a középvonalban egy erős nyálkahártyaredő (plica glossoepiglottica mediana) helyezkedik el, melynek két oldalán egy-egy mélyedés, a vallecula epiglottica található. A gödröket oldalról ugyancsak egy-egy, ám kevésbé erős nyálkahártya redő (plica glossoepiglottica lateralis) határolja. Nyelés folyamán a nyelv által a garatba tolt falat részlegesen a valleculákban „időzik", majd vagy az epiglottison mintegy átbucskázva (szilárdabb étel), vagy a gégebemenet két oldalán elhelyezkedő recessus piriformison keresztül (folyékonyabb étel) halad tovább a garat üregébe.

![img-15.jpeg](img-15.jpeg)

# A nyakháromszögek

Bár elsősorban a nyak térségeihez sorolandóak, az emésztőrendszer – és a szájüreg – kapcsán is fontos megemlíteni a trigonum submandibularét, valamint a trigonum submentalét és képleteiket. A trigonum submandibularét a m. digastricus két hasa, valamint az állkapocscsont alsó pereme határolja (egyes szerzők szerint a m. digastricus elülső hasa, valamint a m. stylohyoideus és az állkapocscsont). A trigonum submentale a m. digastricus két elülső hasa, az állkapocscsont alsó pereme és a nyelvcont teste között helyezkedik el. Mindkét háromszög alapja a m. mylohyoideus külső felszíne.

A trigonum submandibulare felső részében helyezkedik el a térség legjelentősebb képlete, a glandula submandibularis, mely a m. mylohyoideus hátulsó szabad szélét megkerülve behajlik az izom és a m. hyoglossus között kialakuló sulcus lateralis linguaebe.

Hátulról, a m. digastricus hátulsó hasának takarásában érkezik a régióba az a. facialis, valamint a v. facialis. A két ér a trigonum submandibulare területén eltérően halad: az a. facialis a glandula submandibularis és a mandibula basisa között húzódik, majd a mírigy mögül kilépve az arcra kanyarodik a m. massater előtti területen, míg a v. facialis a glandula submandibularistól felületesen lép az arcra.

ANATÓMIA TÚLÉLŐKÖNYV

#anatómiatúléllőkönyv

A trigonum submandibulare hátulsó részében egy rövid szakaszon látjuk a m. digastricus hátulsó hasa (valamint a m. styloglossus) mögül előbukkanó n. hypoglossust (n. XII.), majd az ideg a m. mylohyoideus és m. hyoglossus közötti sulcus lateralis linguae be lép.

![img-16.jpeg](img-16.jpeg)
A bal oldali trigonum submandibulare területe: a zöld nyilat követve a sulcus lateralis linguae be jutunk.

A trigonum submandibularén belül találjuk a fej-nyak sebészeti szempontból jelentős Pirogov-háromszöget (egyes könyvekben Pirogoff-háromszög). A terület a m. mylohyoideus hátulsó pereme, a m. digastricus hátulsó hasa és a n. hypoglossus (n. XII.) között található. Ha a terület alapját (medialis falát) képező m. hyoglossus izomrostjait széthúzzuk, megpillanthatjuk az izomtól még medialisabban, a sulcus medialis linguaeben futó a. lingualist, mely a szájüregi műtétek során fellépő vérzések megelőzésére itt leköthető.

A trigonum submandibulare területén a glandula submandibularis körül találjuk a régió nyirokcsomóit is (nodi lymphatici submandibulares), melyek egyrészt a szájüreg és orrüreg középső részéből, valamint a submentalis háromszög nyirokcsomóiból veszik fel a nyirkot, és továbbítják azt a m. sternocleidomastoideus körüli nyaki nyirokcsomókba (nodi lymphatici cervicales).

A régiót betakarja a mandibula basisáról lefelé húzódó platysma, valamint a fascia cervicalis profunda lamina superficialis (a v. facialis a két réteg között halad; a platysma a két réteg közül a felületesebb, hiszen az a fascia cervicalis superficialis része).

![img-17.jpeg](img-17.jpeg)
A nyaki háromszögek.

A m. hyoglossus hátulsó pereme, a m. digastricus hátulsó hasa és az os hyoideum nagyszarva közötti terület a Béclard-háromszög (tehát ez tulajdonképpen nem a trigonum submandibulare területe, mégis itt szoktuk említeni), melyben megtalálhatjuk mind a n. hypoglossust (n. XII.), mind az a. lingualist.

A középvonali trigonum submentale a m. digastricus elülső hasai, a mandibula alsó pereme és az os hyoideum teste között helyezkedik el, alapját a m. mylohyoideusok külső felszíne adja. A régió képletekben szegény, csupán az a. submentalis és v. submentalis, valamint a n. mylohyoideus végága található itt az orrüreg és szájüreg elülső részének nyirkát felvevő submentalis nyirokcsomók (nodi lymphatici submentales) társaságában. A régiót a kétoldali platysma, valamint a fascia cervicalis profunda lamina superficialis a fedi.

12

ANATÓMIA TÚLÉLŐKÖNYV

#anatómiatúléllőkönyv

# A nagy nyálmirigyek anatómiája

Az emberi szájüreghez három pár nagy nyálmirigy kapcsolódik a nyelv, a szájpad, valamint az ajak állományában elhelyezkedő számtalan, apró nyálmirigy mellett.

A háromból kettő a szájfenék területén helyezkedik el (glandula submandibularis, glandula sublingualis), és mirigyállományát tekintve mindkettő kevert típusú nyálmirigy (vagyis vannak hígabb váladékot, és főleg emésztő funkcióval rendelkező enzimeket termelő mirigysejtjei, valamint sűrűbb, elsősorban mucin fehérjéből álló váladékot termelő mirigysejtjei. Részleteiben ld. a szövettanban).

Az állkapocs alatti mirigy (glandula submandibularis) részben a trigonum submandibulare hátulsó-fölső részében, részben a m. mylohyoideus hátulsó peremét megkerülve a sulcus lateralis linguae hátulsó területén található. Mint főntebb láttuk, az a. facialis a mirigy és a mandibula basisa között fordul az arcra, a m. massater előtti területen. A sulcus lateralis linguae területén közvetlenül a mirigy felett találjuk a főntről, a fossa infratemporalisból idekanyarodó n. lingualist, illetve a szájüreg vegetatív (parasympathicus) beidegzését biztosító ganglion submandibularét (a glandula submandibularist is a ganglion submandibulare idegzi be).

![img-18.jpeg](img-18.jpeg)

Kivezetőcsöve (ductus submandibularis Wharton) a mirigy trigonum submandibularében található részéből indul, majd befordulva a sulcus lateralis linguae a n. hypoglossus és a n. lingualis között húzódik előre. Váladékát az area sublingualis nyálkahártyáján található caruncula sublingualison át önti a szájüregbe. Lévén kevert típusú mirigy, elsősorban sűrűbb, az emésztésben kevésbé fontos, főleg védelmi funkciókat (a nyelv letapasztása, a falat bevonása) ellátó váladékot (nyálat termel).

![img-19.jpeg](img-19.jpeg)
Az area sublingualis és a nyelv alsó felszíne.

A glandula sublingualis – mint főntebb láttuk – a két sulcus lateralis linguae elülső összenyílásában, az area sublingualisban helyezkedik el, a mandibula basisának belső felszínéhez feküdve. A mirigy valamelyest átlátszik az area sublingualis nyálkahártyáján. Fő kivezetőcsöve (ductus sublingualis major Rivini) az állkapocsalatti mirigy kivezetőcsövevel együtt nyílik a caruncula sublingualison, míg kisebb kivezetőcsövei (ductuli sublinguales minores Rivini) az area sublingualis nyálkahártyáját átfúrva nyílnak a frenulum linguaetől oldalra.

A glandula sublingualis a glandula submandibularishoz hasonlóan ún. kevert nyálmirigy, így sűrűbb váladékával szintén inkább a szájüreg – és a nyelv – védelmét szolgálja.

14

# ANATÓMIA TÚLÉLŐKÖNYV

A szájüreghez kapcsolódó – emésztés szempontjából legfontosabb – mirigypárt a fültőmirigyek (glandula parotidea, parotis) képviselik. Szövettani szerkezetüket tekintve tisztán híg váladékot (valamint a keményítő és glikogén bontásért felelős amiláz enzimet) termelő ún. serosus mirigysejtekből állnak.

A mirigy részben a m. massater külső felszínén (lobus superficialis), részben a ramus mandibulae (és a rajta lévő rágóizmok) mögött (lobus profundus) helyezkedik el. Külső felszínén egy erős kötőszövetes lemez (fascia parotideomassaterica) húzódik végig, mely zárt tokba foglalja a mirigyet, valamint a m. massatert.

![img-20.jpeg](img-20.jpeg)
A glandula parotidea helyzete a környék csontos-izmos képleteihez viszonyítva: bal oldalról rátekintve.

A mirigy mély lebenyének legmedialisabb részén halad át az a. carotis externa, valamint közvetlen folytatásába eső végága, az a. temporalis superficialis, és az azt kísérő véna. Ugyancsak a mirigyállományon keresztül húzódik a felületes régiók felé két ideg: a n. auriculotemporalis (n. mandibularis, n. V/3 ága) a fossa infratemporalis területéről a mirigyen átlépve hátra kanyarodik, a fül elé. A n. facialis (n. VII.) a processus styloideus mögötti foramen stylomastoideumon kilépve a parotis állományán keresztül húzódik előre. A mirigyen belül feloszlik fő ágaira, melyek a mirigy elülső részéből tovább húzódnak az arc mimikai izmaihoz.

A két ideg (n. auriculotemporalis és n. facialis) kereszteződése a mirigyállományon belül azért fontos, mert a fossa infratemporalis vegetatív (parasympathicus) idegsejt csoportja (ganglion oticum) axonjait a n. auriculotemporalison, majd n. facialison keresztül juttatja el a glandula parotideához, hogy beidegezze azt.

![img-21.jpeg](img-21.jpeg)
A jobb oldali nidus parotideus a fej horizontális metszetén, felülről rátekintve.

A glandula parotideát körülvevő képletek alkotják az ún. parotis-fészket (nidus parotideus). Ennek elülső falát a mirigy előtt elhelyezkedő m. massater, ramus mandibulae és m. pterygoideus medialis alkotják. Medialról a nidust a processus styloideusról eredő három izom (m. stylohyoideus, m. stylopharyngeus, m. styloglossus) zárja le. Ugyancsak itt találjuk a vagina caroticát, valamint a glandula parotidea medialis barázdájában az a. carotis externa utolsó szakaszát, illetve az ennek folytatásába eső a. temporalis superficialist.

A nidus parotideus hátulsó falát a m. sternocleidomastoideus, valamint a m. digastricus venter posteriora képezi, míg felülről az arcus zygomaticus zárja le a régiót. A területet lefedi a fascia cervicalis profunda lamina superficialis.

15

# ANATÓMIA TÚLÉLŐKÖNYV

A mirigy kivezetőcsöve (ductus parotideus Stenon) a m. massateren előrehúzódva medialral fordul, és a felső-második nagyörlő magasságában átfúrva a m. buccinatort a vestibulum oris területére nyílik (tehát emésztőváladékát pont az őrlőfogak közé önti).

A szájüregben található további, kisebb nyálmirigyek közé tartoznak például az ajkak, a pofa és a szájpad nyálkahártyájában megtalálható gl. labiales, gl. buccales és gl. palatini, a nyelvben található gl. linguales posteriores, az Ebner-féle mirigyek (a papilla circumvallata körüli árkokba ürítve szekrétumukat), valamint a gl. apicis linguae (Nuhn-Blandin mirigyek).

![img-22.jpeg](img-22.jpeg)
A glandula parotidea helyzete.

# A fogak anatómiája

A fogak (dens) a csontokhoz hasonlító képződmények, melyek a maxilla, illetve a mandibula processus alveolarisainak juga alveolariáiban helyezkednek el. A fogaktól a juga alveolariák csonthártyájához erős, de mikroszkopikus szalagokból álló rendszer (periodontalis szalagok) húzódik: tulajdonképpen a csont és a fogak között egy speciális kötőszövetes összeköttetés, a gomphosis alakul ki (szokás dentoalveolaris syndesmosisnak is nevezni). A fogak két ívbe rendeződve kialakítják a felső, illetve alsó fogsort (arcus dentalis superior, arcus dentalis inferior), melyek összezárva elválasztják egymástól a vestibulum oris és a cavum oris proprium területét.

A fogak anatómiáját alaposabban szemügyre véve láthatjuk, hogy réteges szerkezetűek, fő állományuk a dentin (dentinum vagy substantia eburnea), mely a fog belső üregét, a cavum dentist veszi körbe (a cavum dentist kötőszövet, erek és idegek töltik ki, ez a pulpa dentis). A dentin külső felszínén elhelyezkedő réteg tulajdonságai attól függően változnak, hogy a fog mely részéről beszélünk.

![img-23.jpeg](img-23.jpeg)
A fogak és a környező struktúrák vázlatos anatómiája.

A fogak szájüregbe emelkedő része a korona (corona dentis), melynek külső felszínét a fizikai behatásoknak igen ellenálló zománc (substantia adamantina, vagy enamelum) borítja. Ettől lefelé találjuk a fognyakat (collum dentis), majd a foggyökeret (radix dentis). A fog belső ürege a gyökérben folytatódik, mint gyökércsatorna (canalis radicis), mely a fogyökér csúcsán nyílik (foramen apicis dentis). Ezen a nyíláson keresztül jutnak a csontból a fog üregébe a fogat ellátó erek és idegek. A gyökerek száma és alakja, valamint a korona morfológiája a fogtípustól függ.

Zománcot csak a koronán találunk, a radix dentis külső, dentint fedő rétege a cement (cementum). A cement és a zománc változatos formában megy át egymásba a fog külső felszínén a nyak magasságában (egyesekben egymást fedve, másokban folytatódva egymásban, megint másokban kis rést szabadon hagyva).

Épp ezért fontos, hogy a szájüreg nyálkahártyája a fogívekre (processus alveolaris) felkúszva mint erősen rögzített foghús (gingiva) látható, mely normál esetben a fogakat a collum magasságáig takarja: ugyanis a zománc az egyetlen a három anyag közül, mely a szájüregi körülményeknek valamelyest képes ellenállni.

ANATÓMIA TÚLÉLŐKÖNYV

#anatómiatúléllőkönyv

Az emberi fogsor fajunk evolúciója során a mindenevő életmódhoz való alkalmazkodás fényében fejlődött, és mint olyan, négy különböző típusú fogból (heterodontia) épül fel: ezek a metsző- (dens incisivus), szem- (dens caninus), őrlő-, vagy nagyőrlő- (dens molaris), valamint a másodlagos fogzás (ld. lentebb) után a kisőrlő fogak (dens premolaris). Ezek négy (két felső, két alsó) kvadránsba rendeződnek.

A fogsor összetétele életkortól függően eltérő. Fejlődésünk és növekedésünk során két fog garnitúra alakul ki (diphodontia). Az első, ún. tejfogakból (dens decidua) álló garnitúra 6 hónapos korunk körül kezd megjelenni (ekkortájt jelenik meg a szájüregben az első fog ebből a garnitúrából, mely általában az alsó, első metszők egyike). Ez a primer dentitio. A fogak váltása, és a második foggarnitúra, azaz a maradandó fogak (dens permanens) megjelenése 6 éves korunk körül történik (ez a secunder dentitio) – a maradó fogak egészen áttörésükig a maxillába, valamint mandibulába rejtetten várakoznak a mélyben. A secunder dentitio 12. éves kor környékén záródik, leszámítva az utolsó nagyőrlőket (bölcsességfogak), melyek általában a 17-21. életévek között jelennek meg.

![img-24.jpeg](img-24.jpeg)

Mindezek következtében gyermekkorban és felnőttkorban a szájüregben található fogak száma és típusa eltér egymástól. Gyermekekben, a primer dentitio következtében a 20 fogból (kvadránsonként 5 fog) álló tejfogakat látjuk, melyek kvadránsonként (elölről hátrafelé) a következők: két metszőfog (dens incisivus), egy szemfog (dens caninus) és két őrlőfog (dens molaris).

![img-25.jpeg](img-25.jpeg)

Felnőttben, a secunder dentitio követően a maradandó fogakból álló foggarnitúra kvadránsonként (elölről hátrafelé) a következő: két metszőfog (dens incisivus), egy szemfog (dens caninus), kettő kisőrlő (dens premolaris) és három nagyőrlő (dens molaris), melyek közül az utolsó nincs mindig minden kvadránsban jelen, és melyet bölcsességfognak (dens serotinus) is nevezünk. Összességében tehát a felnőtt fogsor 32 maradandó fogból áll.

A klinikumban az egyes kvadránsokat, valamint a kvadránsokon belüli egyes fogakat is a nemzetközi rendszer szerint számokkal jelölik, általában XY formátumban, ahol az X a kvadráns száma (jobb felső, bal felső, bal alsó, jobb alsó sorrendben felnőttben pl. 1,2,3 és 4), az Y pedig a fog sorszáma az előlső középvonalától számolva (felnőttben pl. az első kisőrlő a 4. a sorrendben). Így például felnőttben a jobb felső első kisőrlő a 14, míg a bal alsó a 34 számot viseli. Léteznek természetesen más jelölési módszerek is (pl. Magyarországon az ún. Zsigmondy-kereszt).

A fogak ér- és idegellátását a maxillában, valamint mandibulában futó erek és idegek végzik, a foramen radicis dentiseken keresztül belépve a gyökércsatornákba (részleteiben ld. lentebb, egységesen tárgyalva az emésztőrendszer fej-nyaki szakaszának ér- és idegellátását).

ANATÓMIA TÚLÉLŐKÖNYV

#anatómiatúléllőkönyv

# A torokszoros

A szájüregből a lágyszájpad területe alatt elhelyezkedő torokszoroson (isthmus faucium) keresztül jutunk a garat (pharynx) középső részébe. A torokszoros területének bemenete tulajdonképpen a lágyszájpad kezdete, vagyis az arcus palatoglossusok közötti terület, míg kimenete (és egyben garati nyílása) a lágyszájpad hátulsó pillérei, az arcus palatopharyngeusok között található. Középen a lágyszájpad hátuljáról lelógó nyelvcsap osztja ketté.

![img-26.jpeg](img-26.jpeg)

A két szájpadív között mindkét oldalon egy oldalfelé kiboltosuló, sekély gödröt látunk (fossa tonsillaris), melyben a torokmandula (tonsilla palatina) foglal helyet, s melyet a szájüreg felé nyálkahártya borít, kívülről pedig kötőszövetes tokkal rögzül a felső garatfúzó izomhoz (ezen feszes tok teszi lehetővé tökéletes műtétí eltávolítását – szemben az orrgaratban található tonsilla pharyngeával).

![img-27.jpeg](img-27.jpeg)
Az isthmus faucium területe: balról tekintünk a középvonalban felezett fejre.

ANATÓMIA TÚLÉLŐKÖNYV

#anatómiatúléllőkönyv

# A garat anatómiája

A garat az orrüreg, a szájüreg és a gége mögött elhelyezkedő izmos cső, melyet kapcsolatai és elhelyezkedése alapján három kisebb szakaszra oszthatunk.

Ha jobban szemügyre vesszük, a garat nem rendelkezik elülső fallal, azt főleg a fentebb említett, bele, illetve belőle nyíló üregek foglalják el. Izmos és kötőszövetes vázát egyszerűsítve felfoghatjuk egy előre tekintő U alakú vályúként.

Az orrüregből a choanákon keresztül a garat legfelső részébe jutunk, az ún. pars superior pharyngisbe. Az anatómusok jó szokásához híven a terület még három megnevezéssel is illethető, úgy, mint pars nasalis pharyngis, epipharynx, vagy nasopharynx (klinikumban rövidsége miatt az utóbbi kettőt preferálják).

A szájüreg mögött elhelyezkedő rész a pars media pharyngis, vagy másik nevén pars oralis pharyngis, mesopharynx, vagy oropharynx. Ha szemügyre vesszük a térséget, akkor láthatjuk, hogy a nasopharynx és oropharynx határán az orrüreget és a szájüreget elválasztó keményszájpadról (palatum durum) hátrafelé egy csapóajtó szerű képlet, a lágyszájpad (palatum molle, vagy velum palatinum) nyúlik a garat üregbe. Ennek jelentősége abban áll, hogy nyelés folyamán a lágyszájpad felemelkedik, és elzárja egymástól a nasopharynxot és oropharynxot (részletesebben ld. Az emősztőrendszer anatómiája c. fejezetben a szájüreget és nyelést tárgyaló résznél).

Az oropharynxot elhagyva a garatból előrefelé nyílik a gégebemenet, amely a gégen (larynx) keresztül a légcsőbe vezet. Ezáltal a garat legszó, harmadik részének neve laryngopharynx (vagy hypopharynx, pars inferior pharyngis, vagy pars laryngea pharyngis).

![img-28.jpeg](img-28.jpeg)
A fej üreges zsigereinek egymáshoz viszonyított elhelyezkedése.

ANATÓMIA TÚLÉLŐKÖNYV

#anatómiatúléllőkönyv

# A garat falszerkezete

A garat – mint főntebb láttuk, felfogható egy előre tekintő U alakú vályúként. Fala – legfelső részétől eltekintve – egy kötőszövetből és harántcsíkolt izomból álló szerkezet, melynek eredeti vonalát a demonstrációk során is előszeretettel kérdezik.

Legfelső, pusztán kötőszövetes része (fascia pharyngobasilaris) a processus pterygoideus lamina medialisához, a pars petrosa alsó felszínéhez, valamint az os occipitale tuberculum pharyngeumához rögzített. Ezen keresztül oldalról és felülről, az alsó orrkagylókkal egy magasságban a külső koponyabasis semicanalis tubae auditivaejának meghosszabbítása, egy porcos vályú, a cartilago tubae auditivae emelkedik be a nasopharynx üregébe. A vályú magába foglalja a dobüregből (cavum tympani) ide vezető tuba auditiva Eustachit, vagyis a fülkúrtót (ennek garati nyílása az ostium pharyngeum tubae auditivae, ld. lentebb).

A fascia pharyngobasilaris alatt a garat falát a harántcsíkolt izomból álló ún. garatfúzó izmok alkotják. Ezek oldalt, a koponyacsontokon, a nyelvcsonton, valamint a gégeporcokon erednek, és innen hátra húzódva a garat hátulsó falában összefonódnak az ellenoldalival, mint raphe pharyngis (így alakul ki az előre tekintő U alak).

A m. constrictor pharyngis superior négy további részre osztható annak függvényében, hogy az izomrostok pontosan honnan erednek. A pars pterygopharyngea izomrostjai a processus pterygoideus lamina medialisáról, a pars buccopharyngea rostjai a raphe pterygomandibularisról, a pars mylopharyngea a mandibula linea mylohyoideájáról, míg a pars glosspharyngea a nyelvgyökről húzódik hátrafelé, hogy a raphe pharyngisben összefúzódjön az ellenoldalival.

![img-29.jpeg](img-29.jpeg)
A garat falát alkotó izmok: balra hátulnézetben, jobbra az izmok hátulsó középvonali átvágása után (belelátunk hátulról a garat üregébe).

A m. constrictor pharyngis medius két részből áll: ezek közül a felsőbb a koponyaalap processus styloideusát a nyelvcsont kisszárvához kötő ligamentum stylohyoideumról és magáról a kisszarvról eredő pars chondropharyngea, valamint a nyelvcsont nagyszarváról eredő pars ceratopharyngea. Elnevezésük a szarvak fejlődési mechanizmusának nevét őrzi (ti. a kisszarv ún. chondrogen csontosodással képződik, míg a nagyszarv ún. desmalis csontosodással).

ANATÓMIA TÚLÉLŐKÖNYV

#anatómiatúléllőkönyv

Az alsó garatfúzó izom, a m. constrictor pharyngis inferior ugyancsak két részből, a pajzsporc külső felszínéről eredő pars thyropharyngeából, valamint a gyűrűporcról eredő pars crycopharyngeából áll. Ettől lefelé a garat elkeskenyedik és átmegy a nyelőcsőbe.

![img-30.jpeg](img-30.jpeg)
A garat fúzóizmai: az ábra felső felén a fej a középvonalban megfelezve, bal oldala eltávolítva, az ábra alsó része (a pajzsporctól lefelé) intakt, mindkét oldal ábrázolva.

|  A garatfúzó és garatemelő izmok  |   |   |   |   |
| --- | --- | --- | --- | --- |
|  Izom neve | Izomrész | Izomrész eredése | Tapadás | Beidegzés  |
|  m. constrictor pharyngis superior | pars pterygopharyngea | processus pterygoideus, lamina medialis | raphe pharyngis | n. vagus (n. X.)  |
|   |  pars buccopharyngea | raphe pterygomandibularis  |   |   |
|   |  pars mylopharyngea | linea mylohyoidea  |   |   |
|   |  pars buccopharyngea | ramus mandibulae  |   |   |
|  m. constrictor pharyngis medius | pars chondropharyngea | ligamentum stylohyoideum, cornu minus ossis hyoidei  |   |   |
|   |  pars ceratopharyngea | cornu majus ossis hyoidei  |   |   |
|  m. constrictor pharyngis inferior | pars thyropharyngea | cartilago thyroidea  |   |   |
|   |  pars cricopharyngea | cartilago cricoidea  |   |   |
|  m. palatopharyngeus | lágyszájpad |   | belesugároznak a garatfúzók alkotta izomfalba  |   |
|  m. salpingopharyngeus | cartilago tubae auditivae  |   |   |   |
|  m. stylopharyngeus | procesesus styloideus |   |   | n. glossopharyngeus (n. IX.)  |

21

# ANATÓMIA TÚLÉLŐKÖNYV

A fentebb leírt U alakú izomcsőbe sugárzik bele fentről 3 pár izomköteg, az úgynevezett garat emelő izmok (m. levatores pharyngis). Ezek részben a cartilago tubae auditivaeról (m. salpingopharyngeus), részben a lágyszájpadról (m. palatopharyngeus), részben a processus styloideusról (m. stylopharyngeus) erednek, és a garatfúzó izmok rostjai közé sugároznak. Feladatuk a garat fölfelé húzása nyelés során.

Az alsó garatfúzó izom és a nyelőcső találkozásánál a garat hátulsó fala kissé elvékonyodik: a garat izmai oldalirányba térnek, míg a nyelőcső izmai V alakban futnak össze annak kezdetén. Ennek következtében a garat hátulsó falán két, egymásnak alapjával fordított háromszöget találunk, melyek közül a felső a Kilian-háromszög, az alsó a Laimer-háromszög nevet viseli. Klinikai jelentőségük abban áll, hogy az elvékonyodott fal miatt a garat itt hajlamos a sérvesedéshez hasonló kiboltosulásra (diverticulum) létrehozására. Részleteiben ld. a sebészetben.

![img-31.jpeg](img-31.jpeg)
A garat, hátulról rátekintve: hátulsó fala megnyitva, széthajtva.

# A garat nyálkahártyája és ürege

Az izomfalat belülről vaskos nyálkahártya borítja, melyen a falban lévő egyes képletek különböző beemelkedéseket, redőket hoznak létre.

A nasopharynxba nyíló ostium pharyngeum tubae auditivae körül a cartilago tubae auditivae betüremíti a garat nyálkahártyáját, ezt torus tubariusnak nevezzük. A torus hátulsó száráról ugyancsak egy nyálkahártyaredő húzódik lefelé (plica saplingopharyngea), melyet a m. salpingopharyngeus okoz. Ugyancsak egy redő húzódik a torus elülső részétől a lágyszájpadhoz (plica salpingopalatina).

A plica salpingopharyngea mögötti területen a garat fala kissé kiboltosul, ezt recessus pharyngeusnak nevezzük. A garat felső falának nyálkahártyájában, közvetlenül a choanák mögött nyirokszövet szaporulatot látunk, melyet tonsilla pharyngeának nevezünk (garatmandula, melyet itthon, mint orrmandulat szokás említeni). A tuba auditiva benyílása körül is találunk némi nyirokszövetet, ez a tonsilla tubaria.

![img-32.jpeg](img-32.jpeg)
A fej üreges zsigereinek helyzete, felezett fejen.

ANATÓMIA TÚLÉLŐKÖNYV

#anatómiatúléllőkönyv

Mint fontebb láttuk, a lágyszájpad (palatum molle) egy négy lábú székhez hasonlít, melynek alsó-elülső felszíne a szájüreg felé, hátulsó-fölső felszíne a nasopharynx felé tekint. A szék elülső két lába a szájüreg oldalfalában található, és előrefelé hajlik, míg hátulsó két lába a garat oldalfalába lógó egyik garatemelő izompár (m. palatopharyngeus). Utóbbi kissé beemeli a garat nyálkahártyáját, így létrehozva a plica palatopharyngeát.

Az oropharynxba előlről nyílik a szájüreg az ún. torokszoroson keresztül (isthmus faucium, a szájüreg lágyszájpad alatti területe). Ezen nyílás alsó peremén, az oropharynx és laryngopharynx határán találjuk a nyelvgyökhöz rögzített, nyálkahártyával borított epiglottist, és a tőle hátra és lefelé található gégebemenetet (aditus laryngis), melyet egy-egy nyálkahártyaredő (plica aryepiglottica) határol (tartalmukat ld. lentebb a gégenél).

A plica aryepiglotticák két oldalán a garat ürege kissé előboltosul, ez a recessus piriformis (vagy németül bierstraße, mert itt folyik le a sör is), mely a szájüregből a garatba kerülő, főleg folyadék halmazállapotú táplálék elvezetésére szolgál (így megakadályozva hogy az esetlegesen a gégébe jusson).

A garat végül az 5-6. nyakcsigolya (C5 / C6) magasságában elkeskenyedve megy át a nyelőcsőbe (oesophagus).

# A szájüreg és garat körüli térségek

Mint a nyak anatómiájánál már láttuk, a garatot és a géget teljesen körbefogja a fascia cervicalis profunda egyik mély lemeze, a lamina visceralis. Ennek garat mögött haladó részét el szokás különíteni, mint fascia buccopharyngea.

A mély nyaki fascia gerincoszlop előtt húzódó lemeze a lamina prevertebralis, illetve az erről előrefelé leváló lemez, a fascia alaris. A garat hátulsó falán húzódó fascia (fascia buccopharyngea) és a fascia alaris között található tér a spatium retropharyngeum, mely a külső koponyaalaptól 2. vertebra thoracicaig tart, ahol is a fascia alaris előrefelé letapad. A fascia alaris és a fascia cervicalis profunda lamina prevertebralisa közötti teret DANGER-térnek nevezzük, amely a koponyaalaptól levezet a mellkas mediastinum posteriusába. Ezen utóbbi kapcsolatnak köszönhetően a garat körüli nyirokcsomókból kiinduló gennyes folyamatok akadály nélkül terjedhetnek le a mediastinumba, épp ezért ezen gyulladásos folyamat korai felismerése kiemelten fontos!

![img-0.jpeg](img-0.jpeg)
A szájüreg és környékének képletei a C2 csigolya magasságában készült horizontális metszeten.

ANATÓMIA TÚLÉLŐKÖNYV

#anatómiatúléllőkönyv

Oldalról a garat mögötti kötőszövetes tereket részben a vagina carotica, részben a processus styloideusról lefelé húzódó izom-hármas (m. stylopharyngeus, m. styloglossus, m. stylohyoideus) határolja.

![img-1.jpeg](img-1.jpeg)
A fej horizontális metszete az orrúreg és a nasopharynx magasságában

A garat mellett egy másik kötőszövetes teret is találunk: ez a spatium parapharyngeum. Medialisan a garat oldalfala (a m. constrictor pharyngis superior), lateralisan a m. pterygoideus medialis képezi határát, előrefelé a corpus adiposum buccae Bichati zárja le a térséget. Hátulsó határa a m. stylopharyngeus, melynek izompólyája hozzátapadva a garatot fedő fasciához (fascia buccopharyngea) mint kötőszövetes sövény (septum sagittale) egyben elhatárolja egymástól a spatium parapharyngeumot és spatium retropharyngeumot. Lefelé a spatium parapharyngeum nyirokerei a trigonum submandibularéba vezetnek.

A torokszoros oldalfaléban elhelyezkedő tonsilla palatina nyirokútjai a garat falán átlépve a spatium parapharyngeumba, majd onnan a submandibularis régió nyirokcsomói felé drenálódnak (nodi lymphatici submandibulares), így a mandula gyulladásos folyamatai ezen terület felé is terjedhetnek (részleteiben ld. a vérellátást, beidegzést, nyirokelvezetést tárgyaló résznél).

![img-2.jpeg](img-2.jpeg)
A nyak horizontális metszete a 6-7. nyakcsigolya magasságában

# ANATÓMIA TÚLÉLŐKÖNYV

## A nyelőcső anatómiája

A nyelőcső (oesophagus) a garat folytatásaként a C6-os csigolya magasságától, a gyomor kezdetéig húzódó, közel ujjnyi vastag, izmos falú cső. Lefutása során három szakaszt különíthetünk el rajta.

A garat végétől, egészen az apertura thoracis superioron lévő átlépéséig a nyaki szakaszról (pars cervicalis) beszélünk. A pajzsporc alsó szélének megfelelő eredésénél kis benyomat keletkezik rajta (angustia cricoidea), itt található a harántcsíkolt izomból álló felső oesophagealis sphincter (upper esophageal sphincter, UES). A nyelőcső innen kissé összelapítottan húzódik lefelé a trachea mögött, a középvonaltól kissé balra toltan. A két szerv közötti vályúban (sulcus oesophagotrachealis) találjuk a n. vagus (n. X.) mellkasból visszakanyaródó ágát, a n. laryngeus recurrent. Lefutása közben a nyelőcső lazán érintkezik a bal oldali a. carotis communisszal is.

![img-3.jpeg](img-3.jpeg)

Az apertura thoracis superioron átlépve a nyelőcső (pars thoracica) a mellkas mediastinum posteriusában halad, kezdetben a trachea mögött, az arcus aortae miatt itt kissé jobbra toltan. Az aortával való „kereszteződés” enyhe benyomatot hagy rajta (angustia aortica).

![img-4.jpeg](img-4.jpeg)

A nyelőcső helyzete a mellkasban, jobbról rátekintve: a jobb tüdő teljesen, a jobb parietalis pleura lemezei részben eltávolítva.

ANATÓMIA TÚLÉLŐKÖNYV

#anatómiatúléllőkönyv

A bifurcatio tracheától lefelé a nyelőcső a gerincoszlop előtt halad a középvonalban, bal oldalán az aorta descendensszel. A 7. hátcsigolya magasságában a nyelőcső az aorta elé lép, majd a 10. hátcsigolya szintjében az aorta előtt – tőle kissé balra – átlép a rekeszizom hiatus oesophageusán. A diaphragma szintén benyomatot hagy az oesophaguson (angustia diaphragmatica), valamint itt található a simaizomból álló alsó oesophagealis sphincter (lower esophageal sphincter, LES).

A hasúrben a nyelőcső rövid szakaszát találjuk csak (pars abdominalis), mely a rekeszen való átlépés után bal felé kanyarodva benyomatot okoz a máj bal lebenyén, majd benyílik a gyomorba. A hasúri szakaszt teljesen beborítja a hashártya (peritoneum) – ld. lentebb.

![img-5.jpeg](img-5.jpeg)
A nyelőcső helyzete a mellkasban, balról rátekintve: a bal tüdő teljesen, a bal parietalis pleura lemezei részben eltávolítva.

ANATÓMIA TÚLÉLŐKÖNYV

#anatómiatúléllőkönyv

# Az emésztőrendszer fej-nyaki és mellkasi szakaszának erei

Mint A törzs és a nyak, valamint A koponya és a fej anatómiája c. fejezetekben már láttuk, a nyak és fej szöveteinek vérellátását az a. carotis externa adja, melynek ágrendszere caudo-cranialis („faroktól a koponyáig”) irányban röviden összefoglalható a „Thy-Lin-Fa-Pha-St-Oc-A-Te-Ma” mozaikszóval.

Ágai közül a szájüreg fő artériájának az a. maxillarist tekinthetjük. Az ér a ramus mandibulae mögött ered előrefelé, és ágrendszerének nagy részét a fossa infratemporalisban, a m. pterygoideus medialis és m. pterygoideus lateralis között adja le. Teljes ágrendszerét ld. A koponya és a fej anatómiája c. fejezetben, itt csak az emésztőtraktus szempontjából lényeges ágakat említjük.

![img-6.jpeg](img-6.jpeg)

A fossa infratemporalisból lefelé húzódó és a mandibula canalis mandibulaejába lépő a. alveolaris inferior látja el az alsó fogsort, majd a foramen mentalén kilépve a. mentalisként az állcsúcstés az alsó ajkat is. A fossa intratemporalisból előre és lefelé, a m. buccinator külső felszínére húzódik az a. buccalis, mely a pofa képleteinek (bőr, a m. buccinator, valamint a vestibulum oris buccalis területe) vérellátását biztosítja.

Az a. maxillaris a fissura pterygomaxillarison keresztül behúzódik a fossa pterygopalatina területére. A hasadékon áthaladás előtt adja le a maxilla tuber maxillaejába az a. alveolaris superior posteriort, a hátulsó-fölső nagyörlők ellátására, majd a fossa pterygopalatinába lépés közben (magyarul még a fossa infratemporalisban!) az orbitába a fissura orbitalis inferior lateralis részén át belépő a. infraorbitalist.

Az a. infraorbitalis a sulcus és canalis infraorbitalisban haladva adja le ágait a maxillába, melyek a felső fogsor középső és elülső részének vérellátását biztosítják (a. alveolares superiores mediae és anteriores), majd az ér a foramen infraorbitalison kilépve a fossa canina területét is ellátja.

![img-7.jpeg](img-7.jpeg)

(az a. maxillaris fossa pterygopalatinában lévő ágrendszere nem látszik egészében).

ANATÓMIA TÚLÉLŐKÖNYV

#anatómiatúlelőkönyv

Az a. maxillaris a fossa pterygopalatinában válik két vágágára: az orrúregbe a foramen sphenopalatinumon belépő a. sphenopalatinára, valamint a canales palatinin keresztül a szájpadra leszálló a. palatina descendensre (a. palatina major és a. palatina minor nevet is viselik). Az a. sphenopalatina az orrsövényen előrefutva a canalis incisivuson keresztül átlép a keményszájpad elülső részére, és biztosítja annak vérellátását. Az a. palatina descendens ágai a foramen palatinum majuson és foramina palatina minoresen át a szájüregbe lépve ellátják a keményszájpad hátulsó részét, valamint a lágyszájpadot. Az a. palatina descendens ágakat bocsájt a szájpadmandulához is (r. tonsillaris).

![img-8.jpeg](img-8.jpeg)
A szájpad és az isthmus faucium környékének vérellátása.

A lágyszájpad vérellátásához az a. facialis is hozzájárul a m. constrictor pharyngis superior külső felszínén felfelé kúszó ágával, az a. palatina ascendensszel. Mind az a. facialis, mind az a. palatina ascendens a garatfalon át ugyancsak ágakat bocsájtanak a tonsilla palatinához (r. tonsillarisok).

![img-9.jpeg](img-9.jpeg)
A fogak vérellátása és beidegzése.

ANATÓMIA TÚLÉLŐKÖNYV

#anatómiatúléllőkönyv

Az ajkak vérellátását ugyancsak az a. facialis ágai (a. labialis superior, a. labialis inferior) adják.

A szájfenék és a nyelv vérellátását az a. lingualis biztosítja, mely ugyancsak az a. carotis externa ágaként ered a nyelvcsont magasságában, majd annak teste fölött előre hajolva belép a m. hyoglossus és m. genioglossus közötti sulcus medialis linguae. Az a. lingualis hátulsó része ugyancsak ágakat bocsájt a tonsilla palatinához (r. tonsillaris).

A garat vérellátását elsődlegesen az a. carotis externa sorrendben második, medial felé, a garat mögé adott ága, az a. pharyngea ascendens ágrendszere végzi. Ezen kívül a garat megfelelő részeinek vérellátásához hozzájárulnak a nyelv, a lágyszájpad és a gége artériái is.

![img-10.jpeg](img-10.jpeg)
A garat, a gége és a pajzsmirigy fő artériái a nyak oldalnézetén.

A fej vénás elvezetése nagyrészt az artériákat követi. A szájüreg elülső régiójából és az ajkakból a vér a v. facialisszal jut a v. jugularis internába, míg a szájüreg középső és hátulsó részének vénás vérét a v. maxillaris, valamint a plexus pterygoideus szállítja a v. retromandibularison keresztül a v. jugularis interna (vagy v. jugularis externa) irányába.

A garat vénás vérét ugyancsak a plexus pterygoideus, valamint a garat falát körbe vevő vénás hálózat (plexus pharyngeus) vezeti a v. jugularis interna irányába.

A v. facialis, valamint a plexus pterygoideus kapcsolatban áll a koponya belső vénáival (elsősorban a sinus cavernosusza), így a szájüreg és a garat gyulladásos folyamatai bizonyos esetekben átterjedhetnek az intracranialis térségre.

A nyelőcső vénás vére a nyakon az artériákat követő vénákba (v. thyroidea inferior) jut, míg a mellkasi szakaszon a v. azygos és v. hemi-azygos rendszerén át jut a v. cava superiorba.

A nyelőcső artériás vérellátását a nyaki szakaszon az a. thyroidea inferior, a mellkasi szakaszon a közvetlenül az aortából származó r. oesophagei és r. bronchiales, míg a rekeszen való átlépésnél az a. phrenica superior és a. phrenica inferiorok biztosítják. A rövid hasúri szakasz a gyomrot is ellátó a. gastrica sinistrától kap ágakat (ld. részleteiben lentebb).

![img-11.jpeg](img-11.jpeg)
Az oesophagus artériái.

ANATÓMIA TÚLÉLŐKÖNYV

#anatómiatúléllőkönyv

![img-12.jpeg](img-12.jpeg)
Az arc felületes és mély vénái.

A hasúri szakasz vére az oesophagealis vénákon keresztül haladhat az **azygos/hemi-azygos** rendszeren keresztül a **v. cava superior** irányába, vagy a **v. gastrica sinistrán** keresztül a **v. portae hepatis** irányába is.

Ezen utóbbi kettősség (kapcsolat) a későbbiekben fontos lesz (ld. lentebb, a porto-cavalis anastomosisokat tárgyaló résznél).

A fej nyirokelvezetése a szövetek közötti nyirokerekkel, valamint az emésztő és légzőszervekhez kapcsolt mandulákkal (tonsillae) kezdődik, melyek a szájüreg és a garat körül nagyjából gyűrű alakban elhelyezkedve találunk (ez az ún. Waldeyer-féle lymphaticus garatgyűrű). Alul helyezkedik el a nyelvgyökben helyet kapó tonsilla lingualis, két oldalt, a lágyszájpad lábai között a tonsilla palatinák, valamivel följebb, a nasopharynx területén találjuk a tuba auditívák benyílásánál a tonsilla tubariákat, míg ugyancsak az orrgarat területén, a choanák mögött a garat felső falán helyezkedik el a tonsilla pharyngea.

A mandulák tulajdonképpen
immunsejtekből összeálló szerkezetek
(nyiroktűszők, folliculus lymphaticusok
csoportjai), melyek az emésztő- és
légzőrendszer feji szakaszának
nyálkahártyája alatt helyezkednek el.

![img-13.jpeg](img-13.jpeg)

ANATÓMIA TÚLÉLŐKÖNYV

#anatómiatúléllőkönyv

Mint őrbástyák foghatjuk fel őket: az emésztőrendszer és légzőrendszer feji szakasza fontos behatolási kapu (ugyanis itt találkozik szervezetünk a táplálékkal, illetve a belélegzett levegővel, mint potenciális fertőzés forrásokkal). A mandulákban található immunsejtek folyamatosan monitorozzák a nyálkahártyák felszínét, a nyirok a mandulákból az elvezető nyirokereken (vas efferens) keresztül jut a regionális nyirokcsomókba.

A szájüreg elülső részéből (a metszőfogak területéről) a nyirok elsődlegesen a submentalis nyirokcsomókba kerül (nodi lymphatici submentales), ahonnan továbbítódik a submandibularis nyirokcsomók felé (nodi lymphatici submandibulares). A szájüreg középső részének (így a tonsilla lingualis, valamint tonsilla palatinák) nyirkát közvetlenül veszik fel a submandibularis nyirokcsomók.

A szájüreg hátulsó részének nyirka submandibularis nyirokcsomókba kerül, ugyanakkor a garat nyirokereivel együtt eljuthat retropharyngealis nyirokcsomókhoz is (nodi lymphatici retropharyngeales). A retropharyngealis nyirokcsomókból a nyirok – és így a gyulladások – leterjedhetnek a mediastinum posteriusba is.

A nyirok a submandibularis nyirokcsomókból elsődlegesen a m. sternocleidomastoideus mentén elhelyezkedő mély nyaki nyirokcsomókhoz jut (nodi lymphatici cervicales profundi), ahonnan a truncus jugularison keresztül halad tovább a centrális keringés felé.

![img-14.jpeg](img-14.jpeg)
A fej felületes nyirokrégióinak sémás rajza.

ANATÓMIA TÚLÉLŐKÖNYV

#anatómiatúlelőkönyv

# Az emésztőrendszer fej-nyaki és mellkasi szakaszának beidegzése

Az emésztőrendszer feji-, valamint nyaki szakaszának beidegzését négy agyideg rendszere alakítja ki.

A térség beidegzése kapcsán négyféle beidegzést kell észben tartanunk: ezek a harántcsíkolt izmokat ellátó mozgató idegsejtek, a mirigyeket ellátó vegetatív idegsejtek, a nyomást, tapintást, hót, fájdalmat érzékelő érzősejtek, valamint az emésztőrendszerre specifikus, ízérzetet szállító idegsejtek.

## Az érző beidegzés

Lévén fentebb részletesen tárgyaltuk a szájüreg és a garat izmainak beidegzését, a részben főleg az érző, ízérző, valamint vegetatív beidegzésre koncentrálunk. Mint A koponya és a fej c. fejezetben láttuk, a fej fő érző idege a n. trigeminus (n. V.), melynek ágai az arc mellett a szájüreg elülső kétharmadának beidegzését is biztosítják. Az egyes ágak lefutása, valamint azok ellátási területe a fogászati beavatkozások miatt jelentős: nem mindegy ugyanis, hogy hol, melyik ágat érzéstelenítjük.

A szájüreg felső részének, vagyis a felső ajak, a felső fogsor, valamint a szájpad érző beidegzését a n. maxillaris (n. V/2) ágai adják. Az ideg a fossa pterygopalatinában oszlik ágaira.

![img-15.jpeg](img-15.jpeg)
A felső fogsor, valamint nyálkahártyák beidegzése

A felső fogsor beidegzése
- n. alveolaris superior anterior
- n. alveolaris superior medius
- n. alveolaris superior posterior

A palatinalis gingiva és nyálkahártya beidegzése
- n. nasopalatinus
- n. palatinus major
- n. palatini minores

A felső vestibularis gingiva beidegzése
- n. alveolares superiores

- a felső ajak bőrének és nyálkahártyájának beidegzését a n. infraorbitalis ága, a n. labialis superior biztosítja
- a felső fogsor érző beidegzését a maxilla falában futó plexus dentalis superior végzi, melynek axonjai a n. maxillarisból a n. alveolares superiores posterioresen keresztül közvetlenül, valamint a n. infraorbitalisból leágazva a n. alveolares superiores mediaen, valamint a n. alveolares superiores anterioresen keresztül jutnak ide
- a n. alveolares superiores nem csak a fogakat, de a vestibulum oris nyálkahártyáját és a vestibulum oldalán található gingivát (vestibularis gingiva) is beidegzik a megfelelő helyen
- a keményszájpad nyálkahártyájának, valamint a palatinális gingiva beidegzését elől a canalis incisivuson átlépő n. nasopalatinus Scarpae, míg hátrébb a canalis palatinus majoron ide érkező n. palatinus major végzi
- a lágyszájpad, valamint a tonsillaágy (fossa tonsillaris) területének érző beidegzését a n. palatinus minorok adják

Ha jobban szemügyre vesszük, akkor a teljes felső szájüreg rész érző beidegzése egyetlen pont kiiktatásával lekapcsolható az adott oldalon: a fossa pterygopalatinába adott érzéstelenítő oldat megbénítja az ott éppen elágazódó maxillaris-törzset, és ezzel meggátolja az információ központi idegrendszerhez jutását annak ágrendszere felől. A fossa pterygopalatinába a fogorvos az érzéstelenítés során a felső második nagyörlő palatinalis oldalán nyíló foramen palatinum majuson keresztül jut (ide dugja a tűt).

![img-16.jpeg](img-16.jpeg)
A szájpad beidegzését végző idegek lefutása: balra a felezett fejre a középsíkból rátekintve, jobbra a középsíkra tekintve.

ANATÓMIA TÚLÉLŐKÖNYV

#anatómiatúléllőkönyv

A szájüreg alsó részének beidegzését, vagyis a szájfenék, az alsó fogsor, valamint a nyelv ellátását a n. mandibularis (n. V/3) ágai adják.

- az alsó ajkak érzőbeidegzését a canalis mandibulaeben futó n. alveolaris inferior ágaként előlépő n. mentalisok adják
- az alsó fogsor beidegzője a n. alveolaris inferior, mely a foramen mandibulaen keresztül a canalis mandibulaeba belépve alakítja ki a plexus dentalis inferior (a plexus dentalis inferior valójában csak az alsó nagyórlőkhöz és kisórlőkhöz húzódó idegfonat, a szem- és metszőfogakat a n. alveolaris inferior direkt módon látja el)
- a vestibulum alsó részének és az alsó (mandibularis) vestibularis gingiva beidegzése bonyolultabb, mint a felső esetében láttuk

![img-17.jpeg](img-17.jpeg)
Az alsó fogsor, valamint nyálkahártyák beidegzése.

Az alsó fogsor beidegzése
☐ n. alveolaris inferior

A nyelv és a lingualis gingiva beidegzése
☐ n. lingualis
☐ n. glossopharyngeus
☐ n. vagus

Az alsó vestibularis gingiva beidegzése
☐ n. mentalis
☐ n. buccalis

○ a vestibulum és a vestibularis gingiva elülső részének érző beidegzését a n. mentalis végzi (a középvonaltól nagyjából a második kisórló területéig)
○ a vestibulum és a vestibularis gingiva hátulsó részének érző beidegzését a m. buccinator külső felszínén haladó n. buccalis biztosítja (a második kisórlőtől hátrafelé)
- a nyelv és a szájfenék nyálkahártyájának érző beidegzését a sulcus lateralis linguaeben futó, majd ott elágazódó n. lingualis végzi, a sulcus terminalis linguae előtti területen
- ugyancsak a n. lingualis biztosítja a lingualis gingiva beidegzését is

A fentiekből adódik, hogy a szájüreg alsó részének érzéstelenítése is kissé bonyolultabb, mint a felső részé. Az alsó fogsor, valamint a teljes lingualis gingiva érzésteleníthető egy pontból (az alsó-hátulsó nagyórlő mögötti területbe fecskendezve az érzéstelenítő oldatot mind a canalis mandibulaebe épp belépő n. alveolaris inferior, mind a közelben a sulcus lateralis linguae irányába előrehajoló n. lingualis ingerületvezetése kikapcsolható), a vestibularis gingiva hátulsó (kis- és nagyórlők melletti területe) ugyanakkor megtartja érzőképességét, mivel ezt a n. buccalis ágai látják el (a szem- és metszőfogak vestibularis gingiváját a n. mentalis idegzi be, mely a n. alveolaris inferior blokádjával ugyancsak érzéstelené válik). A n. buccalis érzéstelenítése tehát külön elvégzendő, amennyiben a beavatkozás a mandibularis gingiva hátulsó részét is érinti.

![img-18.jpeg](img-18.jpeg)
A szájüreg alsó részét ellátó idegek lefutása.

ANATÓMIA TÚLÉLŐKÖNYV

#anatómiatúléllőkönyv

A sulcus terminalis linguae mögötti terület (tulajdonképpen a tonsilla lingualis nyálkahártyája) érző beidegzését a n. glossopharyngeus (n. IX.) nyelvhez húzódó ágai (r. linguales) biztosítják. Ugyancsak a n. glossopharyngeus (n. IX.) adja a fossa tonsillaris, valamint a vallecula epiglotticák érző beidegzését is.

A garat teljes üregének érző beidegzését a plexus pharyngeus nevű idegfonat adja, melynek felső részét elsősorban a n. glossopharyngeusból (n. IX.) származó axonok, míg középső és alsó részét a n. vagusból (n. X.) ide lépő axonok alkotják.

![img-19.jpeg](img-19.jpeg)
A garat beidegzése, hátulnézetben.

Az oesophagus érző (és mozgató!) beidegzését a n. vagusok (n X.) adják. A kétoldali ideg a vagina caroticákban húzódik lefelé a nyakon, majd a mellkasba a v. subclaviák mögött, de az a. subclaviák előtt lépnek, az apertura thoracis superioron keresztül, a n. phrenicusoktól medialisabban. A mellkasban a trachea bifurcatióját követően a főbronchusok mögé lépve az oesophagus felszínén haladnak a mediastinum posteriusban, majd a nyelőcső rekeszi átlépésénél (hiatus oesophagei) a jobb oldali n. vagus (n. X.) a nyelőcső (majd a gyomor) hátulsó felszínére húzódva kialakítja a truncus vagalis posterior, míg a bal n. vagus (n. X.) az elülső felszínen hozza létre a truncus vagalis anteriori.

![img-20.jpeg](img-20.jpeg)
A nyelőcső beidegzése.

ANATÓMIA TÚLÉLŐKÖNYV

#anatómiatúléllőkönyv

# Az ízérző beidegzés

A szájüreg, a garat és a gége (!) területére jellemző speciális érző beidegzés (ízérzés) anatómiai alapjait részben a nyelvpapillák (papilla lingualis) hámjában, részben az area sublingualis, a szájpad, a garat és a gége nyálkahártyájában megtalálható ún. ízlelőbimbók (gemma gustatoria, vagy calliculus gustatorius) adják. Ezek a speciális, ún. secunder típusú érzékhám sejtekből álló szerkezetek képesek specifikus receptoraikkal felfogni bizonyos vegyületeket, melyek hatására ingerületbe jönnek, és a hozzájuk húzódó ízérző idegsejt axonját képesek bekapcsolni.

![img-21.jpeg](img-21.jpeg)

A szájüreg elülső részében az ízérző axonok a n. facialishoz (n. VII.) tartoznak, habár maga az ideg nem ér el a szájüreg területéig. Éppezért, a n. facialishoz (n. VII.) tartozó axonok kezdetben a környéken lévő idegekben (n. maxillaris (n. V/2), illetve n. mandibularis (n. V/3) ágai) haladnak, majd ezekről leválva önálló axonkösegként (idegként) húzódnak a saját (fő)idegükhöz.

A nyelv elülső kétharmad részéről az ízérzés a n. lingualisban futó ízérző axonokkal távozik, melyek a fossa infratemporalis területén különválnak, és mint chorda tympani húzódnak az állkapocsízülethez, hogy a fossa mandibularis fissura petrosquamosa Glasserijén át a dobüregbe lépve csatlakozzanak a n. facialis (n. VII.) canalis facialisban futó részéhez (a chorda typmani már a n. facialis ágának tekintendő).

A szájpad ízlelőbimbóiból az ingerület a n. nasopalatinusban, valamint n. palatinus majorban és n. palatini minoresben futó axonokkal távozik, melyek a fossa pterygopalatinából hátrafelé haladnak tovább a canalis facialisban húzódó n. facialis (n. VII.) fő részéhez (az ágak neveit ld. A perifériás idegrendszer anatómiája c. fejezetben).

A nyelvgyök területéről az ízérzés a n. glossopharyngeusban (n. IX.) futó axonokkal halad a központi idegrendszer felé, míg a garat üregéből és a vestibulum laryngis területéről az ízérzést a n. vagus (n. X.) szállítja el.

Az ízérzés teljes rendszerét (perifériás és centrális elemek) részleteiben ld. Az érzékszervek anatómiája c. fejezetben.

![img-22.jpeg](img-22.jpeg)
A nyelv és az oropharynx ízérző beidegzése.

ANATÓMIA TÚLÉLŐKÖNYV

#anatómiatúléllőkönyv

# A vegetatív beidegzés

A szervek működését szabályozó vegetatív idegrendszer felépítése bonyolult – részleteiben a témakört ld. A vegetatív idegrendszer anatómiája c. fejezetben.

Általánosságban elmondható, hogy a vegetatív idegrendszer működése mindig két idegsejtes formában zajlik: az első sejt (ún. preganglionaris, vagy centralis vegetatív sejt) vagy az agyban, vagy a gerincvelőben foglal helyet, és axonját egy második, valahol a testben elhelyezkedő sejthez/sejtcsoportokhoz bocsájtja. Ez a második sejtcsoport (az ún. ganglionaris, vagy perifériás vegetatív sejt) alkotja a vegetatív idegdúcokat (ganglion vegetativum), melyek axonjaikat a célszervhez küldik.

A szájüreg alsó részében helyetfoglaló nyálmirigyek (az alsó ajak és nyelv mirigyei, valamint a glandula submandibularis és glandula sublingualis) vegetatív dúcá a ganglion submandibularé, mely a sulcus lateralis linguae ben foglal helyet, a glandula submandibularis fölött. A dúcban ülő idegsejtek axonjaikat a n. lingualis ágain keresztül a mirigyekhez bocsájtva működésre serkentik azokat. A dúchoz érkező centrális sejtek axonjai a n. facialisból (n. VII.) érkeznek, a chorda tympanin, majd a n. lingualison keresztül (magát a dúcot is a n. facialis (n. VII.) rendszeréhez soroljuk).

A szájpad nyálmirigyeinek beidegzését a fossa pterygopalatinában található vegetatív dúc, a ganglion pterygopalatinum idegsejtei végzik a n. palatinusokon keresztül. A ganglion pterygopalatinumot ellátó centrális sejtek axonjai ugyancsak a n. facialisból (n. VII.) érkeznek (pontos lefutásukat ld. A perifériás idegrendszere anatómiája c. fejezetben). A ganglion pterygopalatinumot is a n. facialis (n. VII.) rendszeréhez soroljuk.

A nyelv hátulsó egyharmadának nyálmirigyeit a nyelvgyökbe beágyazott perifériás vegetatív idegsejtcsoportok idegzik be (ganglion vegetativum intramurale), míg az idegsejtcsoportokat a n. glossopharyngeuson (n. IX.) keresztül érkező centrális vegetatív sejtek látják el. A garatfal nyálmirigyei hasonló beidegzést kapnak, a centrális sejtek axonjaikat a n. vagus (n. X.) ágain keresztül bocsájtják a garatfalba ágyazott perifériás vegetatív idegsejtekhez.

A fej nyálmirigyei közül a glandula parotidea beidegzése a legbonyolultabb. A mirigyet ellátó perifériás vegetatív idegsejtek a fossa infratemporalisban ülnek (ganglion oticum), és axonjaikat a ganglion mellett elhaladó n. auriculotemporalison keresztül juttatják el a mirigyig. A mirigy állományán áthaladó n. auriculotemporalisból a vegetatív sejtek axonjai átlépnek a mirigyen ugyancsak áthaladó n. facialisba (n. VII.) is, így elérve a mirigy minden részét. A ganglion oticum idegsejtjeit a n. glossopharyngeushoz (n. IX.) tartozó centralis vegetatív idegsejtek látják el.

Ezzel a végére értünk az emésztőrendszer fej-nyaki és mellkasi szakaszát tárgyaló résznek. Az alábbiakban az emésztőrendszer hasúri, valamint kismedencei részének tárgyalásával folytatjuk a fejezetet.

ANATÓMIA TÚLÉLŐKÖNYV

#anatómiatúléllőkönyv

# Az emésztőrendszer hasúri és kismedencei szakaszának anatómiája

A fejezetrészben cranio-caudalis irányban tárgyaljuk a bélcsatorna szerveit, majd a hozzájuk kapcsolódó nagy, emésztőrendszeri mirigyeket. Ezután kerül sorra a bélrendszer vérellátása és nyirokelvezetése, valamint beidegzése, illetve a hasúri szervek hashártyaviszonyai. A részt a has topográfiájával, az egyes hasúri szervek felszíni vetületének tárgyalásával zárjuk.

# A gyomor anatómiája

A rekesz hiatus oesophageijén átlépő nyelőcső rövid hasúri lefutása után balra fordulva nyílik bele a gyomorba. A gyomor (ventriculus, vagy gaster) a bélcsatorna közel J alakú tágulata, melynek feladata többek között a táplálék fertőtlenítése (a falában található, sósavat termelő mirigyek váladékával), valamint a fehérjék emésztésének megkezdése (ugyancsak a sósav, és a mirigysejtek által termelt pepszin révén). A nyelőcső gyomorba nyílása a gyomországnak (cardia), ahonnan a gyomor ürege kissé fölemelkedik a rekeszizom bal kupolája alatt. Utóbbi terület a gyomorléghólyag (fundus ventriculi), mely még telt gyomor esetén is levegőt tartalmaz, és a gyomor rögzítésében játszik szerepet.

A nyelőcső benyílása és a fundus közötti (tehát a cardia területén lévő) bevágás az incisura cardiaca, melynek meredeksége meghatározó tényező a gyomországnak zárófunkciójában (normál esetben hegyesszögről beszélünk és a sebészetben mint His-szög hivatkoznak rá): az alsó oesophagealis sphincterrel (LES) közösen segít megelőzni a gyomor savas tartalmának visszaáramlását a nyelőcsőbe.

A gyomor legnagyobb része a corpus, mely álló emberben közel függőleges elhelyezkedésű és amely lefelé fokozatosan megy át az elkeskenyedő, és jobbra forduló gyomorkapui részbe (pars pylorica). Utóbbi területet tovább oszthatjuk a corpus folytatásaként elhelyezkedő, kissé jobbra-fölfelé emelkedő antrum pyloricumra, valamint a gyomor utolsó, már vízszintesen futó csőszerű részére, a canalis pyloricusra, mely szűk nyílással (ostium pyloricum) vezet át a patkóbélbe (duodenum).

A corpus és az antrum pyloricum közötti, a gyomor homorulati oldalán található bevágást szokás incisura angularisnak, míg az antrum pyloricum és a canalis pyloricus közöttt sulcus intermediusnak nevezni.

![img-23.jpeg](img-23.jpeg)

ANATÓMIA TÚLÉLŐKÖNYV

#anatómiatúléllőkönyv

A gyomor elülső és hátulsó fala (paries anterior, paries posterior) üres gyomor mellett jól elkülöníthető egymástól: a két fal a kis- és nagygörbületben (curvatura minor, curvatura major) hajlik át egymásba (telt gyomor mellett a gyomor sokkal inkább henger alakú, így kevésbé látszanak a falai, mivel mindenhol „görbül”).

Mint később látni fogjuk, a gyomor teljes egészében hashártyával (peritoneum) borított, tulajdonképpen hashártya kettőzetekkel „felfüggesztett” szerv, így a test különböző pozíciói során (illetve üres és telt állapotban) elhelyezkedése nagyban változik a hasüregen belül. Legrögzítettebb része a fundus, mely a *diaphragma respiratorium* bal kupolája alatt található, míg a pylorus (vagy pars pylorica) az L1 és L3 csigolyák között „vándorol”. Fekvő emberben a pars pylorica általában az L1 csigolya testén áthaladó síkban van (ez az ún. transpyloricus sík, mely a *symphysis pubica* és az *incisura jugularis* távolságának felezőpontjába esik).

# A vékony és vastagbelek anatómiája

A gyomor folytatásaként a vékonybelek (intestina tenua) alkotják a bélcsatorna következő szakaszát. A patkóbél (duodenum) felső, vízszintesen futó részé (pars horizontalis superior duodeni) a gyomor canalis pyloricusának folytatásaként kezdődik a gerincoszlop jobb oldalán, az L1 csigolya magasságában. A gyomorkapu nyílását (ostium pyloricum) egy gyűrű alakú simaizom, a *m. sphincter pylori* szűkíti, mely a patkóbélbe továbbított gyomorbennék mennyiségét szabályozza.

Innen a patkóbél lefelé fordul (flexura duodeni superior), és leszálló része (pars descendens duodeni) a gerincoszlop jobb oldalán, azzal párhuzamosan húzódik az L3 csigolya magasságáig. A bélszakasz a flexura duodeni inferiorral balra fordul, majd egy rövid vízszintes szakasz (pars horizontalis inferior duodeni) után a gerincoszlop L3 csigolyája előtt balra lépve emelkedni kezd (pars ascendens duodeni), egészen az L1 csigolya testének alsó részéig. A patkóbél itt éles szögben lefelé fordul (flexura duodenojejunalis) és átmegy a vékonybelek következő szakaszába, az éhbele (jejunum). Mint látni fogjuk később, a patkóbél leszálló, valamint alsó vízszintes és felszálló része a fejlődés során jobbra fordulva kitapad a hátulsó hasfalra, és ún. másodlagosan retroperitoneális szervvé válik. Ennek következtében helyzete relatíve fixált. A felső vízszintes szakasz, valamint a flexura duodenojejunalis a gyomorhoz hasonlóan intraperitonealis.

A patkóbél rögzítettségéhez hozzájárul még a hátulsó hasfalról a flexura duodenojejunalishoz húzódó kötőszövetes-simaizomból álló köteg (ligamentum suspensorium duodeni Treitzi, vagy *m. suspensorius duodeni Treitzi*).

A patkóbél nyálkahártyájának felszínét számtalan, körkörösen húzódó redő (plica circularis Kerckring) növeli – ezek pontos szerkezetét ld. a szövettanban. A leszálló szakasz nyálkahártyájának bal oldalán két, szemölcs szerű kiemelkedést találunk. Ezek közül a felső a papilla duodeni minor, melyen a hasnyálmirigy kisebb kivezetőcsöve önti váladékát a patkóbélbe, míg az alsó a papilla duodeni major Vateri, melyen a közös epevezeték és a hasnyálmirigy fő kivezetőcsöve nyílik együttesen.

![img-24.jpeg](img-24.jpeg)
A patkóbél szerkezete: a gyomor canalis pyloricusának, valamint a patkóbél felső horizontális és leszálló szakaszának elülső fala eltávolítva.

38

# ANATÓMIA TÚLÉLŐKÖNYV

A patkóbél (és a homorulatában elhelyezkedő hasnyálmirigy) mögött halad a gerincoszlop előtt balra az aorta abdominalis, valamint jobbra a v. cava inferior, míg az a. mesenterica superior a patkóbél alsó vízszintes szára elé lép, így az aortával mintegy villába fogja azt. A patkóbél és a hasnyálmirigy mögött húzódik a hátulsó hasfalban a vesetokokhoz sorolt és az urogenitalis szervrendszer anatómiája c. fejezetben részletezett kötőszövetes lemez, az ún. fascia renalis elülső lemeze.

A májtól a papilla duodeni major Vaterihez húzódó közös epevezeték (ductus choledochus) a patkóbél felső vízszintes szakasza mögött lép a patkóbél homorulatába. Ugyancsak a patkóbél felső vízszintes része mögött jön létre a májba tartó v. portae hepatis.

![img-25.jpeg](img-25.jpeg)

![img-26.jpeg](img-26.jpeg)
A hasnyálmirigy és a patkóbél körüli képletek.

A patkóbél folytatásába eső vékonybelek bal felső részét az éhbél alkotja (jejunum), míg a jobb, alsóbb szakasz a csípőbél (ileum). A vékonybelek lefutása nem egyenes, számtalan bélkacsot vetnek, így valódi hosszuk nehezen megítélhető, valahol 3-5 m között van.

Az ileum utolsó bélkacsa végül beszájadzik a vastagbélbe (intestinum crassum). Olykor az ileum terminalis részén, vastagbélbe szájadzásától visszafelé 0,5 – 1 méterre (kinyújtott bélén!) fejlődési maradványként egy kiboltosult területet (Meckel-diverticulum) találunk, mely a gyomornyálkahártyához hasonló, savtermelő sejtekkel borított. Jelenlétét főleg gyermekkorban fedezik fel, a nem megfelelő helyen történő gyomorsavtermelés következtében fellépő bélvérzés, véres széklet miatt.

A jejunum és az ileum teljes egészében hashártyával fedett bélszakaszok.

Az ileum vastagbélbe nyílásától (ostium ileocoecale) lefelé eső, vak tágulatként felfogható bélszakasz a vakbél (coecum), melynek általában alsó-hátsó pontjáról egy apró, csökevényes bélrészlet, a féregnyúlvány (appendix vermiformis) lóg lefelé. Az appendix mérete és szerepe fajonként változó, emberben általában 6-8 cm hosszú és feltételezhetően bakteriális „menedékként” fogható fel, ahonnan a bélben élő baktériumok újra be tudják népesíteni a vastagbél egy esetleges hasmenéssel járó állapot után.

Az ileum vastagbélbe nyílásánál a nyálkahártya kissé megemelkedik, és egyfajta billentyűként, vagy szelepként (papilla ilealis, vagy valva ileocoecalis Bauhin) szűkíti az átmenetet, hogy a vastagbél székletében található magas baktérium koncentráció ne, vagy csak kevésbé juthasson vissza a vékonybelek sokkal ritkábban benépesített lumenébe (még a vékonybelek sem baktérium mentesek tökéletesen, ugyanakkor messze kevesebb baktérium él a proximálisabb nyálkahártyákön).

Az ostium ileocoecalétól felfelé húzódó vastagbélszakasz a colon ascendens, mely – mint később látni fogjuk – a máj jobb lebenyének takarásában megy át a haránt vastagbélbe (colon transversum) a flexura coli dextrán (vagy flexura hepaticán) keresztül. A haránt vastagbél a gyomor alsó pereménél, a patkóbél előtt húzódik át a hasüreg bal oldalára.

39

![img-27.jpeg](img-27.jpeg)
A vastagbelek anatomiája: a coecum elülső fala, valamint a colon transversum elülső falának egy része eltávolítva.

Innen, a lép alatti területen veszi kezdetét a leszálló vastagbél (colon descendens) a flexura coli sinistrával (vagy flexura lienálisszal), mely a bal csípőtányér területén folytatódik az S alakú colon sigmoideumban. Utóbbi a bal csípőtányérból leereszkedik a medencébe, majd onnan felemelkedve ismét alábukik hátul a középvonalban.

![img-28.jpeg](img-28.jpeg)
A rectum görbületei a középvonalból rátekintve.

A vastagbelek utolsó szakasza a kismedencében helyetfoglaló végbél (rectum), mely nevével ellentétben korántsem egyenes. Sagittalis síkban felső része megkerüli a sacrum promontoriumát, majd belefekszik annak kyphosisába (flexura sacralis). Alsó része előre domborodik a sacrum-coccyx átmenetben (flexura perinealis).

A rectum ürege a flexura sacralis területén szűk, annak alsó részén kitágul, majd a flexura perinealisra újra összeszűkül. A tágult rész (ampulla recti) valószínűleg az álló életmód és a széklet visszatartása miatt alakul ki, mivel főleg idősekben látjuk.

ANATÓMIA TÚLÉLŐKÖNYV

Ahogy szövettanból látni fogjuk, az emésztőrendszer üreges szerveiről általánosságban elmondható, hogy izomrétegük két rétegű: egy belső, körkörös lefutású simaizomból, valamint egy külső, hosszantiból áll.

Az emberi vastagbelek esetén a külső hosszanti réteg többnyire vékony, kivétel a bél fal három kitüntetett sávjában, ahol a hosszanti simaizmok a béllel párhuzamosan futó egy-egy szalagot (taenia) alakítanak ki. A taeniák neveiket a haránt vastagbélén való elhelyezkedésükről kapták, de a fel- és leszálló vastagbélén is megtalálhatóak.

- a taenia libera a vakbél és a felszálló vastagbél, valamint a leszálló vastagbél esetén is azok elülső falán húzódik. A haránt vastagbélén nehéz megtalálni, általában lefelé tekint (meg kell emelni a belet hozzá)

![img-29.jpeg](img-29.jpeg)

- a taenia omentalis a felszálló vastagbél jobb oldalán, míg a leszálló bal oldalán húzódik. A colon trasversumon a taenia omentalis látható leginkább: a bél elülső peremén / előre tekintő felszínén halad. Nevét onnan kapta, hogy a hashártya (peritoneum) egyik nagy képződménye (a nagycseplesz, vagy omentum majus) innen lóg le.

- a taenia mesocolica mindhárom bélszakasz esetén hátul helyezkedik el. Nevét a hátulsó hasfalról a colon trasversumhoz húzódó hashártya kettőzetről kapta (mesocolon transversum).

![img-30.jpeg](img-30.jpeg)
A rectum anatómiája, hátulnézetben: a hátulsó fal eltávolítva.

ANATÓMIA TÚLÉLŐKÖNYV

#anatómiatúléllőkönyv

Akárcsak a vékonybeleknél, a vastagbelek lumenébe is nagy nyálkahártyaredők emelkednek be, ugyanakkor a vékonybelekkel ellentétben ezek nem körkörösen futnak, hanem a bél fal egyik, majd másik oldalán látjuk őket félhold alakban, váltakozva (plica semilunaris). Két nyálkahártyaredő között a colon fala kiöblösödik (haustrum).

A falszerkezet ezen tagozódása a colon sigmoideum területére fokozatosan megszűnik: a taeniák előbb két hosszanti izomnyalába olvadnak össze, majd a végbél területére egységes, hosszanti izomréteggé válnak.

A vastagbelek műtétek közbeni felismerését könnyíti, hogy faluk és az azon fekvő hashártya között apró zsírcsomók, zsír-függölyök találhatók (appendices epiploicae).

A vastagbél legutolsó, átlagosan 18 cm hosszú szakaszának (végbél, rectum) feladata a széklet (feces) visszatartása, valamint időszakos ürítése (székelés, defecatio). Nyálkahártyáján a plica semilunarisokhoz hasonló redőket (plicae transversae recti) találunk, szám szerint hármat (néha kettőt, néha négyet – mert ilyen a biológia). A fal körkörös izmainak összehúzódásakor a redők kifejezettebbé válnak, és szelep szerűen lezárják a rectum lumenét, míg a hosszanti izomzat összehúzódásakor ellaposodnak és utat engednek a székletnek. Itthon a középső redőt szokás Kohlrausch-féle redőnek is nevezni (habár a nemzetközi irodalomban egyes szerzők a redőkre együttesen utalnak ezzel a névvel).

A rectum – egyben a tápcsatorna – legutolsó, összeszűkülő része az átlagosan 4 cm hosszú végbélcsatorna (canalis analis), mely a végbélnyílással (anus) nyílik a külvilágba. A csatorna – nyálkahártya, illetve bőr borítása alapján – három részre osztható.

- a canalis analis legfelső részén (zona columnaris) 8-10, a béllel párhuzamos nyálkahártya redőt (columna analis Morgagni) látunk, a közöttük létrejövő árkokkal (sinus analis). Az összefekvő nyálkahártyaredők – a plicae transversae recti és a később ismertetett záróizmok mellett – még egy záróréteget képeznek a bélgázok és a széklet tartására. A területet még az emésztőrendszerre jellemző, kehelysejtekkel tarkított, egyrétegű kutikulás hengerhám fedi (tehát nyálkahártyája van).

![img-31.jpeg](img-31.jpeg)
A canalis analis és a végbél záróizmainak anatómiája.

ANATÓMIA TÚLÉLŐKÖNYV

#anatómiatúléllőkönyv

- a zona columnaris alsó határát a linea pectinata (vagy linea dentata képezi), melytől lefelé – a zona haemorrhoidalis területén – a csatornát már gyengén elszarusodó, szőrtűszőket NEM tartalmazó, pigmentált laphám fedi (a zona columnaris columna analisain is megjelenhet már a gyengén elszarusodó laphám, a sinus analisokban nyálkahártyát látunk). A zona haemorrhoidalis területén találjuk a falban a végbél körkörös simaizmának folytatásába eső, ugyancsak simaizomból álló izomgyűrűt (m. sphincter ani internus), mely a széklet tartását teszi lehetővé. Az izom akaratlagosan NEM működtethető, a rectum széklet tartalmának növekedésével az izom reflexesen kikapcsol, utat engedve a bél tartalomnak. Az izom és a nyálkahártya közötti kötőszövetben találjuk a fal vénás hálózatát (plexus venosus rectalis internus), melynek erei az ismétlődő/tartós hasúri nyomásfokozódás (pl. szorulás miatti erős préselés) következtében kitágulhatnak, kanyargóssá válhatnak és a nyálkahártyát a lumen felé türemítve aranyereket (nodus haemorrhoidalis) hozhatnak létre.

- a zona haemorrhoidalis alsó határát a linea anocutanea (vagy linea alba Hiltoni) képezi, melytől lefelé, a canalis analis utolsó szakaszában (zona cutanea) a csatornát a felszíni hámhoz hasonló, szűrtűszőket tartalmazó, többrétegű, elszarusodó laphám borítja. A terület hámja alatt szintén egy vénás hálózat (plexus venosus rectalis externus) húzódik.

A rectum canalis analishoz tartozó területe halad át a medencét alulról lezáró m. levator ani nyílásán (hiatus analis). Az izom külső felszínén, a canalis analis körül találjuk a végből harántcsíkolt izomból álló, külső záróizmát (m. sphincter ani externus). Az izmot a végből hosszanti izomrétege, illetve az annak folytatásába eső kötőszövetes rendszer több részre osztja (pars profunda, pars superficialis, pars subcutanea).

Az emésztőrendszer lumenes szerveinek tárgyalása után térjünk rá a bélcsőhöz kapcsolódó nagy, emésztőmirigyek tárgyalására.

ANATÓMIA TÚLÉLŐKÖNYV

#anatómiatúléllőkönyv

# A nagy emésztőrendszeri mirigyek anatómiája

A bélcsatornához két jelentősebb mirigy, a máj és a hasnyálmirigy csatlakoznak, melyek emésztést támogató anyagaikkal (a máj esetében az epe), valamint termelt emésztőenzimeikkel (a hasnyálmirigy esetében pl. a fehérjebontó pepsin, a zsírbontó lipáz, a keményítő/glikogén bontó amiláz) nagyban hozzájárulnak az elfogyasztott táplálék lebontásához, felszívható formává alakításához.

# A máj és az epehólyag anatómiája

Az emésztőrendszer legnagyobb mirigye a máj (hepar), melynek - anatómiai - jobb lebenye (lobus dexter) a bordakosár védelmében, jobb oldalon helyezkedik el (jobb hypochondrium), míg bal lebenye (lobus sinister) átnyúlik a bordakosár bal oldala alá (az epigastriumon keresztül a bal hypochondriumba – ld. később). A jobb és bal anatómiai lebeny között a határt a hasfal belső felszínéről a májhoz húzódó hashártya redő (ligamentum falciforme hepatis) alkotja. A két anatómiai lebeny nem egyforma nagyságú, a máj fő tömegét a jobb oldali adja.

Azért fontos hangsúlyozni, hogy anatómiai lebenyről beszélünk, mert funkcionálisan (pl. a sebészetben) a máj lebenyekre osztásánál a májba belépő erek elágazódását vesszük alapul, és ezek alapján a máj nagyjából szimmetrikusan osztható jobb és bal lebenyre (sebészi lebenyek).

![img-0.jpeg](img-0.jpeg)
A máj anatómiája előiről rátekintve: balra hashártya nélkül, jobbra hashártya borítékában.

A májon két felszínt különböztethetünk meg: az előre és fölfelé, a bordakosár, illetve a rekeszizom irányába tekintő domború a facies diaphragmatica, míg a laposabb, lefelé és hátrafelé tekintő a facies visceralis.

A zsigeri felszín közepén helyezkedik el a májkapu (porta hepatis), ahol a májba tartó erek (a. hepatica propria, v. portae hepatis) be-, valamint a májból epét szállító ductus hepaticus communis kilépnek. A porta hepatis körül egy H alakú barázdarendszer látható (a H haránt szára maga a porta hepatis).

- A H bal alsó szárát (fissura ligamenti teretis) az elülső hasfal belső felszínéről, a köldöktől a májhoz húzódó ligamentum teres hepatis tölti ki, mely a porta hepatis bal oldalán átmegy egy másik kötőszövetes kötegbe (fissura ligamenti venosi), mely a H bal felső szárát foglalja el (fissura ligamenti venosi). Mindkét szalag eredetileg vena volt, melyek feladata az O2 dús vér szállítása volt a méhlepénytől a v. cava inferiorba a magzati élet során.
- A H jobb felső szárában (sulcus venae cavae inferioris) található a máj mögött haladó v. cava inferior, melyet egyesekben körbe ölel a májszövet (másokban előiről a máj, hátulról egy kötőszövetes szalag fogja körbe).
- A H jobb alsó szárában (fossa vesicae felleae) foglal helyet az epehólyag (vesica fellae, vagy vesica biliaris).

ANATÓMIA TÚLÉLŐKÖNYV

#anatómiatúlelőkönyv

A fissura ligamenti venosi és a sulcus venae cavae inferioris közötti terület a lobus caudatus, míg a fissura ligamenti teretis és fossa vesicae felleae közötti terület a lobus quadratus.

![img-1.jpeg](img-1.jpeg)
A máj anatómiája a zsigeri felszín felől rátekintve: balra hashártya nélkül, jobbra hashártya borítékában.

Mint később látni fogjuk, a máj hashártyával teljes egészében bevont szerv, ám fejlődése folyamán (részletesen ld. lentebb, a hashártyát tárgyaló fejezetrészben) jobb felső része hozzátapad a hasfal hátulsó részéhez, és így a rekeszizomhoz, melyet ezáltal nem borít hashártya. Ez a máj csupasz része, vagyis az area nuda hepatis. A máj kötőszövetes tokja (Glisson-féle tok) a hashártya borítás és a máj között helyezkedik el (úgy képzelhetjük el, mint a narancs és a narancshéj között található fehéres szövetet), és a szervbe hatolva lebenyekre tagolja azt (ld. szövettan).

A máj visceralis felszíne számtalan szervvel kerül érintkezésbe. A jobb lebeny mögötti területen találjuk a hátulsó hasfalban a jobb mellékvesét és jobb vesét, míg a vastagbél jobb hajlata (flexura hepatica) ugyancsak a jobb lebeny alsó részéhez fekszik hozzá. A bal lebeny a nyelőcső, a gyomor és a patkóbél elülső felszíneivel érintkezik.

![img-2.jpeg](img-2.jpeg)
Az epehólyag anatómiája: a hólyag és az epeutak elülső fala eltávolítva.

A fossa vesicae felleaeben helyet foglaló epehólyag (vesica fellea) alsó, kiboltosuló része (fundus vesicae fellae) a máj elölnézetében is látható valamelyest.

A hólyag fő része (corpus) felfelé elkeskenyedve megy át a nyakba (collum), mely a ligamentum hepatoduodenaléba hátra és lefelé hajló elvezetőcsőben (ductus cysticus) folytatódik. A ductus cysticus nyálkahártyája redőzött, mely redők mintegy billentyűket képeznek (plica spiralis Heisteri).

A ductus cysticus a májkapun kilépő ductus hepaticus communissal egyesülve alakítja ki a ligamentum hepatoduodenalén keresztül az a. hepatica propria és a v. portae hepatis kísérétében a patkóbél felső részéhez húzódó közös epevezetéket (ductus choledochus, vagy ductus biliaris). A ductus choledochus itt a patkóbél felső vízszintes szára mögé lépve a hasnyálmirigy (pancreas) állományába fúródik, majd a mirigy fő kivezetőcsövevel (ductus pancreaticus major Wirsungi) közösen nyílik a patkóbél leszálló részében található papilla duodeni major Vaterin.

A máj, a ductus cysticus és a ductus hepaticus communis által határolt terület (Calot-háromszög) klinikailag igen jelentős, ugyanis itt találjuk az epehólyagot ellátó artériát (a. cystica – ld. lentebb).

#anatomiatúlelőkönyv

![img-3.jpeg](img-3.jpeg)
A hasnyálmirigy és a patkóból körüli képletek.

# A hasnyálmirigy anatómiája

A patkóból homorulatában találjuk a hátulsó hasfal szövetébe beágyazott hasnyálmirigyet (pancreas). A duodenum patkójában, az L2 csigolya előtti területen helyezkedik el a mirigy feje (caput pancreatis), melynek alsó része horogszerűen balra kanyarodik (processus uncinatus). A fej és az L2 csigolya között húzódik az aorta abdominalis, míg a középbelet ellátó a. mesenterica superior a fej felső peremén lép előre, a pancreas és a duodenum alsó horizontális része elé.

A fej balra felfelé emelkedve megy át a pylorus mögött a hátulsó hasfalon elhelyezkedő testbe (corpus pancreatis), majd tovább emelkedve a farokba (cauda pancreatis). Utóbbi előre hajolva befordul a hátulsó hasfalról a léphez húzódó hashártya kettőzetbe (ligamentum splenorenale), és eléri a lépkaput (hilum lienis).

A pancreas mirigysejtjeinek váladéka két kivezetőcsőbe szedődik össze: a fő kivezetőcső (ductus pancreaticus major Wirsungi) a mirigysejtek váladékát a farokból és testből szedi össze, és azt a közös epevezetékkel egybenyilva önti a duodenumba a papilla duodeni major Vaterin keresztül.

A kisebb kivezetőcső (ductus pancreaticus accessorius Santorini) a fej területéről szállítja a szekrétumot a duodenumba, a papilla duodeni minoron nyílva.

Itt fontos megjegyezni, hogy a ductus choledochus és a ductus pancreaticus major Wirsungi egymásba nyílásával létrejön az ún. ampulla hepatopancreatica, mely egyetlen nyílással vezet a papilla duodeni major Vaterin keresztül a patkóbólbe. Ugyanakkor, egyes egyénekben a ductus choledochus és ductus pancreaticus major nem alakít ki közös szakaszt: ilyenkor a papilla duodeni major Vaterin két nyílást látunk. Utóbbi variáció – bár az emberi faj egyedeinek kisebb részében található meg – bizonyos szempontból kedvezőbb. Ha ugyanis az epehólyagban keletkező kövek (az epehólyag csak tárolja az epét, nem termeli!) a ductus cysticuson, majd ductus choledochuson lejutnak az ampulla hepatopancreatica területére, lezárják azt, aminek következtében a hasnyálmirigy enzimei sem tudnak a patkóbólbe jutni.

![img-4.jpeg](img-4.jpeg)
A hasnyálmirigy helyzete és anatómiája: állománya kissé megnyitva.

ANATÓMIA TÚLÉLŐKÖNYV

#anatómiatúléllőkönyv

A hasnyálmirigy enzimei az epével keveredve aktivalódnak, és – lévén fehérje, szénhidrát és lipidbontó fehérjékről beszélünk – károsítják a hasnyálmirigy állományát, hasnyálmirigy gyulladást alakítanak ki. Azon egyének, akikben a ductus choledochus és a ductus pancreaticus major Wirsungi nem rendelkeznek közös szakasszal, védettek az epeúti kövesség (choledocholithiasis) által kiváltott hasnyálmirigy gyulladással szemben (természetesen, a ductus choledochus elzáródása miatt ők is besárgulnak – mivel az epe nem tud ürülni a májból).

Az epe ampulla hepatopancreaticában „ragadása“, hasnyálmirigybe történő visszafolyása, és az így rossz helyen aktivalódó enzimek okozta hasnyálmirigy gyulladás nem csak kövek miatt alakulhat ki. Az ampulla hepatopancreatica gyűrűszerű záróizma (m. sphincter ampullae Oddi) nagyobb mennyiségű alkohol fogyasztás hatására összehúzódhat és megakadályozhatja az ampulla tartalmának duodenumba kerülését. Lévén egy kiadós étkezés hatására az epehólyagból nagy mennyiségű epe, valamint a hasnyálmirigyből nagy mennyiségű szekrétum indul meg a patkóból felé, az alkohol hatására záródó Oddi-sphincter következtében ugyancsak súlyos hasnyálmirigy gyulladás jelentkezhet (és jelentkezik is: általában karácsony és húsvét tájékán látunk több ilyen esetet – érthető okokból).

Egy kiadós lakomával egybekötött alapos lerészegedés tehát nem feltétlenül tartozik a legjobb ötletek közé, még ha annak is hangzik.

# A lép anatómiája

Bár nem az emésztőrendszer szervei közé tartozik, hasüregi elhelyezkedése miatt általában itt kerül tárgyalásra nyirokrendszerhez sorolható lép (lien vagy spleen).

![img-5.jpeg](img-5.jpeg)
A lép anatómiája: elöl- (balra) és hátulnézetben (jobbra).

A lép a gyomor nagygörbülete mögött helyezkedik el, a bordakosár bal oldalának védelmében (bal hypochondrium). Helyzetét tekintve hashártyával fedett szerv, egy, a hátulsó hasfaltól a gyomor nagygörbületéhez húzódó hashártya kettőzetben találjuk.

Hátulsó-bal felszíne (facies diaphragmatica) legömbölyített, elülső-jobb felszínén (facies visceralis) találjuk a lépkaput (hilus lienis) a szerv ereinek és idegeinek belépésére. Mint föntebb láttuk, a hasnyálmirigy farka (cauda pancreatis) a lépkapuig ér. A lépkapu körül három benyomatot látunk (facies gastrica, facies renalis, facies colica), melyeket a lép környezetében elhelyezkedő három szerv okoz.

Mint lentebb látni fogjuk, a lép rögzítését segíti majd a bal vastagbél hajlattól (flexura lienalis) a rekeszhez húzódó hashártya redő is (ligamentum phrenicocolicum), melyet emiatt szokás a lép alátámasztásának is nevezni (sustentaculum lienis), míg a lép által elfoglalt hely pedig a lépfészek (nidus lienis) nevet kapja.

ANATÓMIA TÚLÉLŐKÖNYV

#anatómiatúléllőkönyv

# A hashártya és a szervek hashártya viszonyai

A szervek hashártyaviszonyainak megértéséhez a hasüreg fejlődésétől kell indulnunk. Ahogy láttuk korábban, a hasfal legbelső rétegét mindenhol a hashártya (peritoneum) alkotja, ettől kijjebb némi kötőszövetet találunk, majd a fascia transversalist, majd a hasfal izmos rétegét (elől a hasizmokat, hátul a m. psoas majort, m. quadratus lumborumot és a hátizmokat). A peritoneum és a fascia transversalis közötti kötőszövet egységes neve extraperitoneum, melynek elülső része a preperitoneum, hátulsó része a retroperitoneum.

![img-6.jpeg](img-6.jpeg)
A peritoneum szerkezete: balra sémásan, jobbra keresztmetszetben felül a hasüreg felső, alul a hasüreg alsó részében.

# Fejlődéstani kitekintés

A peritoneumon belüli térség maga a hasüreg (cavum peritonei), amely a valóságban teljesen zárt és üres, pusztán néhány milliliter folyadékot tartalmaz. A bélcso fejlődése során a belek eredetileg a peritoneum mögött helyezkednek el, majd azt előretolva egyre inkább „belógnak" a hasüregbe úgy, hogy egyébként végig a cavum peritonein kívül maradnak. Ennek következtében a peritoneumon megkülönböztethetjük a szervekre boruló zsigeri (peritoneum viscerale) és a testfalon húzódó fali (peritoneum parietale) hashártyát. A peritoneum azon része, melyen a szervek „belógnak" a hasüregbe a ligamentum vagy „meso" nevet viseli, s egyben a „belógó" szerveket intraperitonealis szerveknek nevezzük (mert faluk minden oldalán hashártyát találunk).

Fejlődésünk során a zsigeri peritoneum – ahogy maga a bélcso is - eredetileg a középvonalban húzódik, és a hasüreg felső részében kissé eltérően viselkedik, mint az alsóban. A hashártya a hasüreg felső részében a hátulsó hasfalról a középsík mentén előrehúzódik, kialakítva egy sagittalis hashártya kettőzetet (mesenterium dorsale), majd a bélcso mellett tovább húzódik az elülső hasfalhoz. A bélcso és az elülső hasfal közötti sagittalis hashártya kettőzet a mesenterium ventrale. Ezzel szemben a hasüreg alsó részében a hashártya a hátulsó hasfalról a bélhez húzódik (mesenterium dorsale), majd azt megkerülve visszatér a hátulsó hasfalra.

Mindezek következtében a hasüreg (cavum peritonei) eredetileg felső részében egy jobb és egy bal oldalra osztható, míg a hasüreg alsó részében a jobb és baloldal közlekedik egymással.

47

ANATÓMIA TÚLÉLŐKÖNYV

#anatómiatúlelőkönyv

A szervek fejlődése során a hasüreg felső részében (ott, ahol van mesenterium ventrale és mesenterium dorsale is) a bélcsőből kialakul a gyomor, valamint a patkóbél, illetve a mesenterium ventrale lemezei közé nő be a máj, míg a mesenterium dorsale lemezei között jelenik meg a lép.

![img-7.jpeg](img-7.jpeg)
A hashártya szerkezetének kialakulása: a hasfal rétegei eltávolítva, csak a hashártya és a szervek látszanak. A fali hashártya bal elülső része eltávolítva. A bal ábra időrendben korábbi, a jobb ábrán már megjelent az ún. primer bélkacs.

Az eddigi helyzetet a gyomor és a patkóbél fejlődése bonyolítja meg. A gyomor falnövekedése egyenetlenné válik, és a szerv mintegy jobbra fordul (eredeti elülső fala lesz nagyjából a kisgörbület), miközben az őt az elülső és hátulsó hasfalhoz rögzítő mesenteriumokat is elhúzza: a mesenterium ventrale jobbra kerül, míg a mesenterium dorsale balra. A patkóbél ugyancsak jobbra fordul, miközben kialakítja jellegezetes patkó alakját, majd kitapad a hátulsó hasfalra. A kitapadás tulajdonképpen azt jelenti, hogy az eddig a hasüreg közepén „lógó” szerv közel kerül a hátulsó hasfalhoz, és a szervet borító visceralis peritoneum összenő a falat borító peritoneummal, így a patkóbél egy része (a leszálló, valamint az alsó horizontális és felszálló rész) a fali peritoneum mögé kerül, vagyis retroperitonealis lesz.

![img-8.jpeg](img-8.jpeg)
Egy bélszakasz másodlagosan retroperitoneálissá válása 3 lépésben, balról jobbra. Az utolsó ábrán az intra-retro peritonealis szakasz kapcsolata is látszik.

![img-9.jpeg](img-9.jpeg)

![img-10.jpeg](img-10.jpeg)

ANATÓMIA TÚLÉLŐKÖNYV

#anatómiatúléllőkönyv

Mivel ez a kitapadás épp a mesenterium ventrale alsó pereme alatt történik, a hasüreg korábbi, jobb felső része mintegy hátulsó, rejtett helyzetbe kerül, ahová a mesenterium ventrale alatt tudunk belépni. Ezt tovább szűkíti, hogy a mesenterium ventraleban lévő máj hozzánő a hasfal jobb-felső részéhez (a rekeszhez), kialakítva ezzel az area nuda hepatist. Ezáltal a hasüreg eredeti, jobb-felső része mintegy bezáródik a máj, és a gyomor mögé: ez lesz a bursa omentalis (vagyis a „kisebbik hasüreg”).

Ekkorra a mesenterium ventrale nem egységes: elkülöníthető rajta egy máj előtti és máj mögötti rész. Az elülső hasfaltól a májhoz húzódó hashártya redő a ligamentum falciforme hepatis, melynek alsó peremében fut a ligamentum teres hepatis. A ligamentum falciforme hepatis lemeze a máj jobb és bal lebenyére térnek. A máj hátulsó/alsó felszínétől a hashártya tovább húzódik a bélcső két részéhez: lentebb a duodenum flexura superiorához (ez a ligamentum hepatoduodenale, amiben a ductus choledochus, az a. hepatica propria és a v. portae hepatis haladnak a májtól a patkóbeéhez), míg fontébb a gyomor kisgörbületéhez (ez a ligamentum hepatogastricum). A ligamentum hepatoduodenale és a ligamentum hepatogastricum együttes neve az omentum minus.

A mesenterium dorsale felső része a lép szövetének kialakulása miatt ugyancsak felosztható kettő részre: a gyomortól a lépig tartó szakasz a ligamentum gastrolienale, míg a léptől a hátulsó hasfalig tartó kettőzet a ligamentum splenorenale (mert éppen ezen terület mögött található a vese, latinul ren).

![img-11.jpeg](img-11.jpeg)
A hashártya szerkezetének kialakulása: a hasfal rétegei eltávolítva, csak a hashártya és a szervek látszanak. A fali hashártya bal elülső része eltávolítva. A bal ábra időben korábbi. A gyomor és a patkóbeł forgása miatt az eddig sagittalis állású mesenteriumok elfordultak, a patkóbeł kitapadt a hátulsó hasfalra.

A hasüreg alsó részében a vastag- és vékonybelek fejlődése miatt ugyancsak megváltoznak a mesenterium dorsale eddig egyszerű viszonyai.

Az a. mesenterica superior körül a bélcső distalis része 180°-os fordulatot tesz – ennek köszönhetjük, hogy a vastagbelek keretbe foglalják a vékonybeleket. Ezután a felszálló, valamint leszálló vastagbél – a duodenumhoz hasonlóan közel kerül a hátulsó hasfalhoz, és a szervet borító hashártya összenő a fali hashártyával, így mind a colon ascendens, mind a colon descendens közel retroperitonealis helyzetbe kerül (nem egészen, ld. lentebb). A colon transversum ezzel szemben intraperitonealis marad, a hátulsó hasfaltól a szervhez húzódó közel vízszintesen futó hashártyakettőzet a mesocolon transversum (ez nagyjából pont a retroperitoneálissá váló patkóbeł és hasnyálmirigy előtt halad). A bal vastagbélhajlatnál a hashártya balra-föl kis redőt vet, ez a ligamentum phrenicocolicum (vagy sustentaculum lienis).

A vékonybelek gyors hossznövekedése miatt az őket tartalmazó hashártya (mesenterium) is megnyúlik és széles lesz, ugyanakkor a fali hashártyával való kapcsolata egy rövid területre korlátozódik (radix mesenterii), mely a flexura duodenojejunalistól az ileocoecalis átmenetig tart.

ANATÓMIA TÚLÉLŐKÖNYV

#anatómiatúléllőkönyv

![img-12.jpeg](img-12.jpeg)
A hashártya szerkezetének kialakulása: a hasfal rétegei eltávolítva, csak a hashártya és a szervek látszanak. A fali hashártya bal elülső része eltávolítva. A bal ábra időben korábbi. A vastagbelek a patkóbeihez hasonlóan kitapadtak a hátulsó hasfalra. Az omentum majus hozzá nőt a mesocolonhoz.

Az utolsó nagy változást a gyomor nagygörbülete mentén elhelyezkedő hashártya megnyúlása és lelógása hozza létre, melynek következtében a gyomor mögötti terület (bursa omentalis) is kitágul lefelé kezdetben. Ez a zsákszerű képződmény az omentum majus, mely a gyomorról lelógva elhúzódik a belek előtt, majd vissza fölszáll (ld. a fentebbi ábrák) és végül kitapad a hátulsó hasfalon a mesocolon transversum feletti területen.

Fejlődésünk folyamán az omentum majus elülső lemeze (elülső kettőzet) és hátulsó lemeze (hátulsó kettőzet) összenőnek egymással, így a bursa omentalis felnőttben már nem terjed be az omentum majus lemezei közé. Mi több, az omentum majus felső részén, hátulsó hasfali tapadásánál hozzánő a valamivel lentebb futó mesocolon transversumhoz is.

A gyomortól a colon transversum szintjéig futó hashártyarészt ligamentum gastrocolicumnak nevezzük, az ettől lentebbi, összenőtt részek alkotják a tulajdonképpeni omentum majust.

Ahogy fentebb láttuk, a bélcső forgásai során bizonyos, intraperitoneális (vagyis a hashártyát a hasüreg felé elődomborító, abba „kettőzettel belógó”) szervek közel kerülnek a hátulsó fali hashártyához, hashártyaborítékuk azzal összzenő, ennek következtében a szerv retroperitoneálissá válik (méghozzá másodlagosan retroperitoneálissá, hiszen eredetileg intraperitoneális volt). Ilyen például a patkóbél, a leszálló szakasztól egészen a flexura duodenojejunalisig, valamint a duodenum patkóban elhelyezkedő pancreas (a pancreas eredetileg a duodenum mögötti mesenterium dorsale lemezei között helyezkedett el). Elsődlegesen retroperitoneális szervek pl. a vesék, vagy az aorta abdominalis.

Az itthon használatos nevezéktanban megkülönböztetünk még egy kategóriát, az ún. semi-intraperitoneális szerveket. Ezek tulajdonképpen a hátulsó hasfalra kitapadt, másodlagosan retroperitoneális szervek lennének, ugyanakkor letapadásuk során nem ágyazódnak teljesen bele a retroperitoneum kötőszövetébe, hanem kis mértékben továbbra is előemelik a hashártyát a hasüreg felé, de nem annyira, hogy kettőzettel lógjanak be. Ebbe a kategóriába soroljuk a felszálló és leszálló vastagbelet.

![img-13.jpeg](img-13.jpeg)
A peritoneum: balra a bélcső retroperitoneálisan, középen semi-intraperitoneális helyzetben, jobbra intraperitoneálisan.

ANATÓMIA TÚLÉLŐKÖNYV

#anatómiatúléllőkönyv

![img-14.jpeg](img-14.jpeg)

Az intraperitonealis szerveket a hátulsó hasfalhoz kötő hashártya kettőzetek („mesok”, ligamentumok) azért fontosak, mert a hasüreget ellátó artériák, vénák és idegek alapvetően hátul, retroperitoneum kötőszövetében helyezkednek el. Ágaik a hasüregbe belógó szervekhez a hashártya kettőzeteken keresztül, azok lemezei között jutnak el.

Az intraperitonealis bélszakaszokon (vékony és vastagbelek esetén) megkülönböztetjük a meso- oldalára eső oldalt (mesenterialis szél) és az ezzel szemben elhelyezkedőt (antimesenterialis szél). Mindez azért fontos, mert az erek és idegek a mesenterialis szél felől érkeznek a bélhez, és onnan fogják körbe azokat, közel gyűrű alakban (mint amikor az ujjainkkal átfogjuk a másik csuklónkat). Ennek következtében sebészi beavatkozáskor, ha a beleket hosszában vágjuk, sérjük azok beidegzését és vérellátását a teljes érintett szakaszon. Ez alól egyetlen kivétel az antimesenterialis szélen végzett hosszanti metszés (a fentebb leírtak miatt).

Lévén a hashártya a hasfal teljes belső felszínét borítja, megtaláljuk a rekesz alsó felszínén is, ahonnan a hiatus oesophagein átlépő nyelőcsőre húzódik (tehát az oesophagus pars abdominalis intraperitonealisnak minősül). Innen éri el a gyomor felső részét, mint ligamentum gastrophrenicum, valamint kissé hátrébb a léphez (ligamentum phrenicolienale) húzódik – ezek tulajdonképpen a mesenterium dorsale legfelső részének származékai. A rekesztől a máj tetejéhez húzódó hashártya kettőzetek a ligamentum coronariumok (ligamentum coronarium dextrum, ligamentum coronarium sinistrum). Utóbbi apró csipkét vet a máj tetejének bal szélén (ligamentum triangulare sinistrum).

Az elülső hasfal felső részétől a máj elülső felszínéhez húzódó szalag a ligamentum falciforme hepatis, melynek alsó szélében fut a magzati korban v. umbilicalisnak nevezett, születésünk után kötőszövetes köteggé alakuló ligamentum teres hepatis.

![img-15.jpeg](img-15.jpeg)
A máj anatomiája a zsigeri felszín felől rátekintve: balra hashártya nélkül, jobbra hashártya borítékában.

A máj hátulsó felszínének felső részéről a gyomorhoz és a patkóból felső részéhez húzódó, közel frontalis állású szalag az omentum minus, melynek felső részét ligamentum hepatogastricumnak, alsó részét ligamentum hepatoduodenalénak nevezzük.

51

ANATÓMIA TÚLÉLŐKÖNYV

#anatómiatúléllőkönyv

Az omentum minus a gyomor kisgörbülete előtt szétvalik egy elülső és hátulsó lemezre, magába fogadja a gyomrot, majd a két lemez ismét találkozik a nagygörbület mentén, ahonnan egy lefelé, egy oldalra és egy felfelé sugárzó kettőzetként halad tovább.

A gyomortól felfelé, a rekesz alsó felszínéhez húzódó a ligamentum gastrophrenicum, míg az oldalra-hátrafelé haladó rész a ligamentum gastrolienale, illetve a léptől a hátulsó hasfalhoz tartó a ligamentum splenorenale. A gyomorról lelógó hashártya részlet az omentum majus, mely fejlődése során – ahogy fentebb láttuk – rátapadt a haránt vastagbélre; a gyomortól a haránt vastagbélig húzódó kettőzet ezáltal a ligamentum gastrocolicum nevet viseli.

![img-16.jpeg](img-16.jpeg)
A szervek hashártya viszonyai: a harántvastagbél és a mesocolon transversum eltávolítva.

A hasüregbe benyúlva a máj alatti területen (recessus subhepaticus vagy recessus hepatorenalis Morison) ha az ujjunkat eldugjuk balra, akkor a patkóbétől a májhoz tartó ligamentum hepatoduodenale mögött átnyúlva (foramen epiploicum Winslowi) bejutunk az omentum minus és a gyomor mögötti bursa omentalisba. A foramen epiploicumon átlépve elősször a vestibulum bursae omentalis területére jutunk, mely a foramentől a hátulsó hasfalon húzódó redőig (plica gastropancreatica, melyet az a. gastrica sinistra hoz létre) tart. Ettől tovább haladva balra magát a bursa omentalist találjuk.

52

ANATÓMIA TÚLÉLŐKÖNYV

#anatómiatúléllőkönyv

![img-17.jpeg](img-17.jpeg)

![img-18.jpeg](img-18.jpeg)

![img-19.jpeg](img-19.jpeg)
A hasúri szervek helyzete a has keresztmetszetein, föntről lefelé.

ANATÓMIA TÚLÉLŐKÖNYV

#anatómiatúléllőkönyv

A bursa omentalisban felfelé nyúlva a máj és a rekesz között megakad a kezünk (a ligamentum coronarium dextrum alsó lemezében, ahol a máj hozzánőtt a rekeszhez), ez a recessus superior bursae omentalis. Lefelé bocsájtva kezünk megakad a gyomorról lelógó omentum majusban, ott, ahol az hozzánőtt a colon transversumhoz: ez a recessus inferior bursae omentalis. Bal felé bocsájtva kezünk megakad a gyomortól a lépig futó ligamentum gastrolienaléban: ez a recessus lienalis.

A bursa omentalis jelentősége abban áll, hogy a hasnyálmirigy – lévén retroperitonealis – az előtte elhelyezkedő bursa omentalis, és az az előtt elhelyezkedő gyomor miatt igen nehezen megközelíthető sebészeti szempontból. A hasnyálmirigy sebészeti beavatkozásainál választhatjuk a foramen epiploicumon keresztüli megközelítést, vagy a mesocolon transversum átvágását (ti. ezzel is bejutunk a bursa omentalisba, ahonnan már elérhető a hasnyálmirigy).

![img-20.jpeg](img-20.jpeg)
A hasüreg anatomiája medianosagittalis metszeten.

A máj fölé nyúlva jobb oldalon (recessus subphrenicus) kezünk megakad a ligamentum coronarium dextrum elülső lemezében. Ez a hasüreg legmagasabban elhelyezkedő pontja.

54

ANATÓMIA TÚLÉLŐKÖNYV

#anatómiatúléllőkönyv

Azokon a területeken, ahol az intraperitonealis bélszakaszok retroperitonealisak lesznek, vagy a retroperitonealis bélszakaszok újra intraperitonealisan folytatódnak, hashártya redők (plica) és a redők mentén „zugok”, mélyedések (recessus) alakulnak ki.

A flexura doudenojejunalis mentén, ahol a retroperitonealis patkóból előre hajlik, hogy az intraperitonealis jejunumban folytatódjon, egy felső és egy alsó hashártya redő jön létre (plica duodenalis superior, plica duodenalis inferior), melyek egy-egy hashártya „zugot” határolnak (recessus duodenalis superior, recessus duodenalis inferior).

![img-21.jpeg](img-21.jpeg)

Az ileum-coeceum átmenetnél a hashártya igen hasonlóan viselkedik, és egy-egy hashártya redőt hoz létre, melyek egy-egy hashártya zugot határolnak (recessus ileocoecalis superior, recessus ileocoecalis inferior).

A coecum és a féregnyúlvány hashártyaviszonyai igen változatosak lehetnek: egyes személyekben mindkét szerv intraperitonealis (ekkor beszélhetünk mesoappendixről), míg másokban egyik vagy másik lehet retroperitonealis (vagy semi-intraperitonealis).

Ugyancsak hasonló „zugokat” találunk a colon sigmoideum hashártyakettőzetének (mesosigmoideum) fali hashártyával való kapcsolata (tapadása) mentén (ez a recessus intersigmoideus).

![img-22.jpeg](img-22.jpeg)

ANATÓMIA TÚLÉLŐKÖNYV

#anatómiatúléllőkönyv

![img-23.jpeg](img-23.jpeg)
A férfi kismedence hashártya viszonyai a középvonalból rátekintve: a test bal oldala eltávolítva.

![img-24.jpeg](img-24.jpeg)
A női kismedence hashártya viszonyai a középvonalból rátekintve: a test bal oldala eltávolítva.

56

ANATÓMIA TÚLÉLŐKÖNYV

#anatómiatúléllőkönyv

A hashártya a kismedence felett a hátulsó falról előre hajlik az elülső hasfalra, miközben elhalad a kismedencei szervek felett, melyek méretüknél fogva azt kissé megemelik. Lévén nőben és férfiban a kismedencei szervek részben eltérőek, más és más terek jönnek létre az egyes szervek között.

Nőben a kismedencében elől helyezkedik el a húgyhólyag, mögötte a belső női nemiszervek (a méh és a hüvely, a petevezetők és a petefészkek), míg hátul a végbelet találjuk. A hashártya a rectumról a méhre (uterus) és a méhtől két oldalt elhelyezkedő petevezetőkre húzódik át, miközben a két szerv között kialakul a női hasüreg (cavum peritonei) legmélyebb pontja, az excavatio rectouterina Douglasi. A Douglas-úr annyira mélyre terjed, hogy a hüvelyen át bevezetett tűvel a hüvely hátulsó falán átszúrva a benne megülő folyadékok leszívhatók.

A méh és a petevezetők által beemelt hashártya redő a ligamentum latum uteri, melynek tárgyalását részleteiben ld. Az urogenitalis szervrendszer anatómiája c. fejezetben. A hashártya innen tovább halad előre, ahol a méhről a húgyhólyag tetejére húzódik, majd onnan az elülső hasfalra. A méh és a hólyag közötti kiöblösödése a hasüregnek az excavatio vesicouterina.

Férfiban a helyzet egyszerűbb: a hátulsó hasfalról (a rectum előttről) a hashártya előre húzódik az elülső hasfalra, miközben alulról kissé beemeli a húgyhólyag teteje. A hasüreg (cavum peritonei) rectum és hólyag közötti kiöblösödése az excavatio rectovesicalis, mely a férfi hasüreg legmélyebb pontja.

![img-25.jpeg](img-25.jpeg)
Az elülső hasfal belső felszíne: a hashártya és a fascia transversalis jobb oldalon részben eltávolítva.

ANATÓMIA TÚLÉLŐKÖNYV

#anatómiatúléllőkönyv

Az elülső hasfal belső felszínén, a fascia transversalis és a peritoneum parietale közötti térségben (preperitoneum) található képletek kissé redőbe emelik a hashártyát.

A középvonalban húzódik a húgyhólyag elülső csúcsából a köldök irányába tartó ligamentum umbilicale medianum, mely létrehozza a plica umbilicalis medianat. Ettől oldalra találjuk – jobb, illetve bal oldalon – az a. iliaca internától az elülső hasfalra kanyarodó, és a köldökhöz futó ligamentum umbilicale medialékat, melyek a plica umbilicalis medialist okozzák. Még lateralisabban futnak az a. iliaca externától, illetve v. iliaca externától a hasfal belső felszínén az a. epigastrica inferior és v. epigastrica inferior, melyek a plica umbilicalis lateralist hozzák létre. A plica umbilicalis mediana és plica umbilicalis medialis közötti térsége a hasfalnak a fossa supravesicalis, a plica umbilicalis medialis és plica umbilicalis lateralis közötti a fossa inguinalis medialis, míg a plica umbilicalis lateralisoktól oldalra eső területei a fossa inguinalis lateralisok.

A redők jelentősége, hogy a hasűrben, laparoszkópos technikával operáló sebész számára tájékozódási pontokként szolgálhatnak. A fossa inguinalis lateralis területén indul a canalis inguinalis a preperitonealis térből, mely a fossa inguinalis medialisnak megfelelően ér véget a hasfal külső felszínén (részleteiben ld. A törzs és a nyak anatómiája c. fejezetben).

![img-26.jpeg](img-26.jpeg)
A hashártya recessusok: a zsigeri hashártya eltávolítva, csak az áthajlási vonalak láthatók.
Balra az áthajlási / tapadási vonalak, jobbra az általuk kialakított recessusok és térségek.

Ha eltávolítjuk az összes intraperitonealis szervet, valamint az őket fedő hashártyát, akkor a hasüregben láthatóvá válik a hátulsó hasfal parietalis peritoneuma, valamint azok a vonalak, ahol a fali peritoneum áthajlik az intraperitonealis szervekhez futó kettőzetekbe: tehát láthatóvá válnak az ún. tapadási vonalak.

Ezek azért fontosak, mert a hashártya elemelkedése a hátulsó hasfalról a folyadékok számára egyfajta gátat jelent, vagyis a hasűrben a betegségek során megjelenő folyadékgyülemek terjedési irányát az eredeti vonalak megszabják.

Mint fentebb láttuk, a máj fölé jobb oldalon benyúlva kezünk a recessus subphrenicusban helyezkedik el, mely álló emberben a hasüreg legmagasabb pontja. Ennek jelentősége, hogy a cavum peritoneibe kerülő levegő (pl. egy bél kilyukadása esetén) ide fog terjedni, ez kopogtatással azonosítható, és diagnosztikus jelként szolgál (ebből és a többi tünetből tudjuk, hogy valahol kilyukadt egy bél). A máj alá benyúlva kezünk a recessus subhepaticusba (recessus hepatorenalis Morisonba) jut, mely fekvő emberben a hasűr legmélyebb pontja: a cavum peritonei folyadékgyülemei itt jelennek meg. Ugyancsak jelentős a térség, mivel innen balra felé nyílik a bursa omentalis a foramen epiploicum Winslowival.

A közel vízszintesen futó mesocolon transversumtól lefelé eső terület a magyar és latin nevezéktanban nem szerepel külön entitásként, angolszász gyakorlatban mint „inframesocolic space” szokás rá hivatkozni, mely a radix mesenterii körül helyezkedik el.

58

ANATÓMIA TÚLÉLŐKÖNYV

#anatómiatúléllőkönyv

A colon ascendens-tól lateralisan elhelyezkedő terület a sulcus paracolicus dexter, melyen keresztül a folyadék a recessus hepatorenalisból a kismedencei excavatiokba juthat (pl. egy felállás során). A colon descendens-tól lateralisan húzódó terület a sulcus paracolicus sinister.

Álló helyzetben a hasúri folyadékok a kismedencei excavatiokban találhatók, nőben elsősorban az excavatio rectouterina Douglasiba (ez a mélyebb), míg férfiban az excavatio rectovesicalisba.

![img-27.jpeg](img-27.jpeg)
A hasúri folyadék elhelyezkedése a recessus hepatorenalisban, fekvő emberben.

|  Az egyes szervek hashártyaviszonyai  |   |   |
| --- | --- | --- |
|  Szerv | Szerv részlet | Hashártyaviszony  |
|  oesophagus, pars abdominalis | - | intraperitonealis  |
|  ventriculus | - | intraperitonealis  |
|  spleen / lien | - | intraperitonealis  |
|  hepar | - | intraperitonealis  |
|  duodenum | pars horizontalis superior | intraperitonealis  |
|   |  pars descendens | másodlagosan retroperitonealis  |
|   |  pars horizontalis inferior | másodlagosan retroperitonealis  |
|   |  pars ascendens | másodlagosan retroperitonealis  |
|  jejunum | - | intraperitonealis  |
|  ileum | - | intraperitonealis  |
|  coecum | - | intraperitonealis / semi-intraperitonealis / retroperitonealis  |
|  appendix vermiformis | - | intraperitonealis / semi-intraperitonealis / retroperitonealis  |
|  colon ascendens | - | semi-intraperitonealis  |
|  colon transversum | - | intraperitonealis  |
|  colon descendens | - | semi-intraperitonealis  |
|  colon sigmoideum | - | intraperitonealis  |
|  rectum | felső 1/3 | semi-intraperitonealis  |
|   |  középső 1/3 | retroperitonealis  |
|   |  alsó 1/3 | infraperitonealis  |

![img-28.jpeg](img-28.jpeg)
A hasúri folyadék elhelyezkedése a kismedencei excavatiokban, álló emberben.

ANATÓMIA TÚLÉLŐKÖNYV

#anatómiatúléllőkönyv

|  Hashártya szalagok és tartalmuk  |   |   |   |
| --- | --- | --- | --- |
|  Hashártya szalag, hashártya redő | Tartalma | Melyik szervhez tartozik / mely szervek között húzódik? | Megjegyzés  |
|  lig. coronarium dextrum | - | rekesztől a májhoz | közrefogja az area nuda hepatist  |
|  lig. coronarum sinistrum | - | rekesztől a májhoz | -  |
|  lig. gastrophrenicum | • nyelőcső,
• a. gastrica sinistra | rekesztől a gyomorhoz | -  |
|  lig. phrenicolienale | - | rekesztől a léphez | -  |
|  lig. falciforme hepatis | • lig. teres hepatis,
• v. paraumbilicales | elülső hasfaltól a májhoz | -  |
|  lig. hepatoduodenale | • ductus choledochus (jobb elől)
• a. hepatica propria (bal elől)
• v. portae hepatis (hátul)
• plexus hepaticus
• hepaticus nyirokerek | patkóbél től a májhoz | a foramen epiploicum Winslowi elülső fala  |
|  lig. hepatogastricum | • a. gastrica sinistra
• a. gastrica dextra
• v. coronaria ventriculi
• v. gastrica dextra | gyomortól a májhoz | a lig. hepatoduodenaléval együtt az omentum minust alkotja  |
|  lig. splenorenale | • cauda pancreatis
• a. lienalis
• v. lienalis | hátulsó hasfaltól a léphez | -  |
|  lig. gastrolienale | • a. gastricae breves
• a. gastroomentalis sinistra
• v. gastricae breves
• v. gastroomentalis sinistra | léptől a gyomorhoz | -  |
|  lig. gastrocolicum | • a. gastroomentalis dextra
• a. gastroomentalis sinistra
• v. gastroomentalis dextra
• v. gastroomentalis sinistra | gyomortól a haránt vastagbélhez | az omentum majus legfelső része  |
|  omentum majus | • omentalis erek, idegek, nyirokcsok | gyomorról lóg le | -  |
|  mesocolon transversum | • a. colica media
• v. colica media | hátulsó hasfaltól a haránt vastagbélhez | -  |
|  mesenterium | • a. jejunales
• a. ileales
• v. jejunales
• v. ileales
• a. ileocolica
• v. ileocolica
plexus jejunalis, ilealis
mesenterialis nyirokcsomók | hátulsó hasfaltól a vékonybelekhez | tapadása a radix mesenterii  |
|  mesoappendix | • a. appendicularis
• v. appendicularis | hátulsó hasfaltól a féregnyúlványhoz | nem mindig van jelen  |
|  mesosigmoideum | • a. sigmoideae
• v. sigmoideae | hátulsó hasfaltól a szigmabélhez | -  |
|  plica gastropancreatica | • a. gastrica sinistra | hátulsó hasfal redője, pancreastól a gyomor cardíáig | vestibulum bursae omentalis határa  |
|  plica umbilicalis mediana | • lig. umbilicale medianum | elülső hasfal hashártya redője | -  |
|  plica umbilicalis medialis | • lig. umbilicale medialis | elülső hasfal hashártya redője | -  |
|  plica umbilicalis lateralis | • a. epigastrica inferior
• v. epigastrica inferior | elülső hasfal hashártya redője | -  |
|  lig. latum uteri | • méh
• petevezető
• petefeszek
• méh erei és idegei | a belső női nemiszervek alulról megemelik a hashártyát | részleteiben ld. a következő fejezetben  |
|  ligamentum suspensorium ovarii | • a. ovarica
• v. ovarica | hashártya redő a kismedence oldalfalán | részleteiben ld. a következő fejezetben  |

A hashártya és a szervek hashártyaviszonyainak megértése a legtöbb időt és türelmet igénylő rész az emésztőrendszer anatómiájának tárgyalása során. Javaslom, hagyjatok kellő időt magatoknak rá.

ANATÓMIA TÚLÉLŐKÖNYV

#anatómiatúléllőkönyv

# Az emésztőrendszer hasúri szakaszának erei

Az emésztőrendszer hasúri szakaszának vérellátását döntő többségében az aorta abdominalis három páratlan, zsigeri ága, a truncus coeliacus, az a. mesenterica superior és az a. mesenterica inferior szolgáltatja. Ez alól kivételt pusztán a nyelőcső rövid, hasúri szakasza, valamint a rectum középső és alsó harmada képez. Előbbi vérellátása részben az aorta abdominalis páros, fali ágából, az a. phrenica inferiorokból származik, részben a truncus coeliacus gyomorhoz húzódó ágának (a. gastrica sinistra) ide kanyarodó ágaiból (r. oesophageales) jön létre.

A tr. coeliacus az aorta páratlan, zsigeri ága, melyet az a. gastrica sinistra, az a. lienalis és az a. hepatica communis együttes eredése alakít ki a 12. hátszigolya előtt, a rekesz hiatus aorticusán való átlépésnél, és amelyet magyarul mint előből artériát szokás említeni (amennyiben a 3 ág valóban együtt ered, szokás tripus Hallerinek is nevezni).

Lévén az artériák az aortából válnak le, retroperitonealisan helyezkednek el. Ahhoz, hogy elérjék intraperitonealisan elhelyezkedő célszerveiket, olykor kitérőket kell tenniük, hogy az ezen szerveket a falhoz rögzítő peritoneum kettőzetekbe léphessenek. A tr. coeliacusból balra leágazódó a. gastrica sinistra a hátulsó hasfalon felfelé húzódva redőbe emeli a bursa omentalis felé tekinti fali hashártyát (plica gastropancreatica), mely redő a vestibulum és a valódi bursa omentalis elválasztásaként szolgál. Az artéria az oesophagus rekeszen való átlépéséig húzódik, ahol a rekeszről az oesophagusra és gyomorra forduló hashártyalemezek közé lép (ligamentum gastrophrenicum), hogy aztán a gyomor kisgörbülete mentén fusson (tulajdonképpen az omentum minus lemezei között).

A tr. coeliacus jobb felé leadott ága az a. hepatica communis, mely először retroperitonealisan halad, majd a patkóból flexura duodeni superioránál belép a ligamentum hepatoduodenaléba. Első ága (a. gastrica dextra) balra visszakanyarodva a patkóból felső peremén haladva eléri a gyomor kisgörbületét, ahol anastomizál az a. gastrica sinistrával. Miután leadta az a. gastrica dextrát, az a. hepatica communis mint a. hepatica propria folytatódik.

A ligamentum hepatoduodenaléba lépésnél az a. hepatica propriából retroperitonealisan leválik a patkóból mögött leszálló a. gastroduodenalis, míg maga az a. hepatica propria a ligamentum hepatoduodenaléban tovább halad a máj felé, a szalag elülső-bal felében. A májhoz érve szétválik a két lobáris artériára, majd általában a jobb oldali ág leadja az a. cysticát a Calot-háromszög területén. Mivel az a. cystica a ductus choledochus mögött lép a háromszög területére, az epehólyag eltávolítása során, a ductus cysticus átvágása előtt kell felkeresni és lekötni az artériát, különben a ductus átvágásakor véletlenül elvágva azt vérzést okozhatunk.

![img-29.jpeg](img-29.jpeg)
Az előből artériái.

ANATÓMIA TÚLÉLŐKÖNYV

#anatómiatúllókönyv

Az a. hepatica propria a. gastroduodenalis ága a patkóbél mögött lefelé haladva kettéágazik: bal felé leadja az intraperitoneára (a ligamentum gastrocolicumban haladó), a gyomor nagygörbületehez lépő a. gastrointestinalis dextrát, valamint a hasnyálmirigy és a patkóbél artériás vérellátását biztosító a. pancreaticoduodenalis superior. Utóbbi artéria egy elülső és egy hátulsó ágra válva (r. anterior, r. posterior) hurok szerűen látja el a területet, miközben anastomizál az a. mesenterica superiorból származó a. pancreaticoduodenalis inferior hasonló ágaival (ld. lentebb).

![img-0.jpeg](img-0.jpeg)
Az emésztőrendszer zsigeri szakaszának artériái: a colon transversum átvágva, a vékonybelek eltávolítva.

A tr. coeliacus harmadik ága a balra leadott a. lienalis, mely retroperitonealisan húzódik a pancreas farkának tetején, majd a bal vese előtt a ligamentum splenorenaléba kanyarodva éri el a lépet. A pancreas fölött elhaladva ellátja annak testét és farkát, valamint a lépkapun való belépés előtt lead két ágat, melyek a léptől tovább húzódnak a ligamentum gastrolienalén keresztül a gyomor irányába. A fölfelé haladó ágak az a. gastricae breves, melyek a gyomorfundust látják el, míg a lefelé húzódó ág (a. gastrointestinalis sinistra) a nyomor nagygörbülete mentén halad a ligamentum gastrocolicumban, ahol anastomizál az a. gastrointestinalis dextrával.

ANATÓMIA TÚLÉLŐKÖNYV

#anatómiatúléllőkönyv

Az aorta abdominálisból a patkóbél és a hasnyálmirigy mögött, az L1 csigolya magasságában leváló artéria az a. mesenterica superior, melyet szokás a középbél artériájának is nevezni. Eredését követően pancreas feje és a patkóbél között előre lép, és az aortával mintegy villába fogja a patkóbél alsó vízszintes szárát.

Elsőként leadott ága (a. pancreaticoduodenalis inferior) jobbra visszakanyarodva ellátja a patkóbelet és a pancreast, miközben gyűrű szerűen anastomizál az a. pancreaticoduodenalis superiorral. Az anastomózis tulajdonképpen az előbél- (tr. coeliacus) és középbél artéria (a. mesenterica superior) összekötése, a kis Riolan anastomózis (arcus Riolanus minor).

Az a. mesenterica superior következő ága (a. colica media) még retroperitoneálisan válik le, és T-alakban elágazódva a mesocolon transversum lemezei közé lépve éri el az intraperitonealis colon transversumot. Ugyancsak retroperitoneálisan ágazik le jobbra az a. colica dextra, mely a felszálló vastagbél artériája. Az a. mesenterica superior ettől distalis része a radix mesenteriin keresztül belép a mesenterium lemezei közé, ahol balra-fölfelé leadja az éhbe ellátására szolgáló ágait (a. jejunales), valamint jobbra-lefelé a csípőbél artériáit (a. ileales).

Mind az a. jejunales, mind az a. ileales a belek elérése előtt egymásba nyíló árkádokat alkotnak a mesenterium lemezei között. Az árkádoknak köszönhetően egy a. jejunalesból számtalan különböző úton elérhetünk egy adott bélszakaszt, így az árkádrendszer egy pontjának elzáródása nem befolyásolja nagyban a vékonybelek vérellátását). Az árkádrendszerből a bélhez tartó egyenes ágak lezáródása azonban az adott gyűrű alakú bélszakasz elhalásához vezet!

Az a. mesenterica superior utolsó, jobb felé leadott ága (a. ileocolica) a terminalis ileum felett húzódik a coecum irányába a mesenterium lemezei között. Az ér ágrendszere biztosítja a terminalis ileum, valamint a coecum vérellátását, illetve az a. ileocolica adja a féregnyúlvány saját artériáját (a. appendicularis) is.

Az utóbbél artériája az a. mesenterica inferior az aorta abdominalis harmadik, páratlan zsigeri ága, mely kissé bal oldalon, az L3 csigolya magasságában ered. Első, bal felé leadott ága (a. colica sinistra) retroperitoneálisan húzódik a colon descendenshez, valamint a flexura coli lienalis területéhez, ahol anastomizál az a. mesenterica superiorból származó a. colica mediával.

# Az emésztőrendszer hasúri szakaszának artériás rendszere

- aorta abdominalis
- a. phrenica inferior
- r. oesophagei
- tr. coeliacus
- a. gastrica sinistra*
- r. oesophagei
- a. hepatica communis
- a. gastrica dextra*
- a. hepatica propria
- a. gastroduodenalis
- a. gastromentalis dextra**
- a. pancreaticoduodenalis superior***
- r. anterior
- r. posterior
- a. cystica
- a. lienalis
- r. pancreatici
- a. gastricae breves
- a. gastromentalis sinistra**
- a. mesenterica superior
- a. pancreaticoduodenalis inferior***
- r. anterior
- r. posterior
- a. colica media***
- a. colica dextra
- a. jejunales
- a. ileales
- a. ileocolica
- a. appendicularis
- a. mesenterica inferior
- a. colica sinistra***
- a. sigmoideae***
- a. rectalis superior
- a. iliaca communis
- a. iliaca interna
- a. rectalis media
- a. pudenda interna
- a. rectalis inferior

*: curvatura minor körüli anastomosis
**: curvatura major körüli anastomosis
***: arcus Riolanus minor
***: arcus Riolanus major
****: Sudeck-anastomosis

A két ér kialakította kapcsolat a nagy Riolan anastomosis (arcus Riolanus major), mely tulajdonképpen kapcsolatot teremt a közép- és utóbbél artériái között. Ha az a. mesenterica inferior esetlegesen elzáródna, az a. mesenterica superior valamelyest képes az a. mesenterica inferior ágrendszerét is táplálni az anastomosisnak köszönhetően, mérsékelve ezzel a bélelhalás súlyosságát.

ANATÓMIA TÚLÉLŐKÖNYV

#anatómiatúlelőkönyv

Az a. mesenterica inferior lefelé számtalan ágat bocsájt a colon sigmoideumhoz (a. sigmoideae), melyek a mesosigmoideum kettőzetébe lépve érik el a belet. Utolsó ága az ugyancsak lefelé húzódó a. rectalis superior, mely a rectum felső 1/3 részének artériás vérellátását biztosítja. Az a. rectalis superior és az utolsó a. sigmoidea közötti haránt ér az ún. Sudeck-anastomosis, melynek a. rectalis superiorba nyílása a Sudeck-pont. Mindkettő jelentőségét ld. a végbél/szigmabél sebészeténél.

A végbél vérellátását tekintve speciális terület. Felső egyharmad részét az a. mesenterica inferior ága, az a. rectalis superior látja el. A középső egyharmad vére az a. iliaca interna felől érkezik az a. rectalis medián keresztül, míg a legalsó egyharmad artériája az a. rectalis inferior, mely a gát (perineum, ld. Az urogenitalis szervrendszer anatómiája c. fejezetben) külső felszínén halad, és amely az a. pudenda interna ága.

![img-1.jpeg](img-1.jpeg)
Az aorta páratlan, zsigeri ágai: az emésztőrendszer artériái.

Az emésztőrendszer hasúri szakaszának (valamint a lép) vénás vére elsődlegesen a duodenum pars horizontalis superiora mögött kialakuló, és onnan a ligamentum hepatoduodenalén keresztül a májba tartó v. portae hepatisba ömlik. A keringési rendszer ezen része azért különleges, mert a v. portae hepatis a májba érve újra kapillárisokra (sinusokra) oszlik, hogy a májsejtek ki tudják szedni az emésztőrendszertől érkező tápanyagokat, méreganyagokat, valamint a sinusokba tudják bocsátani saját termékeiket (pl. koleszterint, glükózt, ld. biokémia). A sinusok végül összeszedődve kialakítják a v. hepaticaet, amelyek közvetlenül a rekesz alatt végül beleömlenek a v. cava inferiorba.

A gyomor kisgörbülete mentén, az a. gastrica sinistra lefutását követve halad a v. coronaria ventriculi, míg az a. gastrica dextrát követve halad a v. gastrica dextra. Mindkét vena közvetlenül a v. portae hepatisba önti a vérét. A v. coronaria ventriculi felső része (r. oesophageus) kapcsolatban áll az oesophagus falában lévő vénákon keresztül a v. azygos és v. hemiazygos (és ezáltal a v. cava superior) rendszerével. Jelentőségét ld. lentebb.

ANATÓMIA TÚLÉLŐKÖNYV

#anatómiatúléllőkönyv

Az a. lienalisszal együtt halad a v. lienalis, mely felveszi a gyomor fundusától érkező v. gastrice brevest, valamint a nagygörbület bal oldalán lévő v. gastromentalis sinistrá-t. A v. lienalisnak köszönhető, hogy a lépben lebomlott vörösvértestekből származó haem-bomlástermékek (biliverdin, bilirubin) a májba kerülnek, ahol epefestékként kiválasztódnak.

A v. gastromentalis dextra, a patkóbelet és hasnyálmirigyet ellátó v. pancreaticoduodenalis, a vékonybelek vénái (v. ileales, v. jejunales, v. ileocolica), valamint a felszálló és harántvastagbél vénás vére (v. colica dextra, v. colica media) a v. mesenterica superiorba ömlik, mely a v. lienalisszal egyesülve alakítja ki a v. portae hepatist.

A rectum felső egymarhadának vénás vére (v. rectalis superior), valamint a szigmabél (v. sigmoideae) és a leszálló vastagbél vénái (v. colica sinistra) együttesen hozzák létre a v. mesenterica inferiort, mely a pancreas mögött ömlik bele a v. lienalisba.

A rectum középső harmadából az elhasznált vér a v. rectalis medián keresztül ömlik a v. iliaca internába, ahonnan a v. iliaca communion keresztül a v. cava inferiorba kerül. Az alsó egyharmad vérét a v. rectalis inferior szállítja el a v. pudenda internán keresztül ugyancsak a v. iliaca internába.

![img-2.jpeg](img-2.jpeg)

ANATÓMIA TÚLÉLŐKÖNYV

#anatómiatúléllőkönyv

A rectum falában található vénás hálózaton (plexus venosus rectalis) keresztül a vér tulajdonképpen arra megy, amerre éppen kisebb az ellenállás, de normál esetben az alsó kétharmad vére a v. iliacákon keresztül kerül a v. cava inferiorba, míg a felső egyharmad a v. mesenterica inferioron és v. lienalison át a v. portae hepatisba. Ez azért jelentős, mert a máj a felszívódó gyógyszerek nagy részét hatástalanítja, így szájon át adott gyógyszereknél (melyek a vékonybelekből szívódnak fel) mindig nagyobb dózist kell adnunk, hogy valamennyi túljusson a májon, és elérje a célhelyet.

![img-3.jpeg](img-3.jpeg)
A végbél vérellátása: az ábra bal oldalán csak az artériák, jobb oldalán csak a vénák kerültek ábrázolásra.

A rectum alsó kétharmadából a hatóanyagok a májat elkerülve a v. cava inferior rendszerébe kerülnek, ahonnan a szívbe visszaérve a tüdőn keresztül megérkeznek a bal kamrához, majd az artériákkal elérik a test azon részeit, ahol a hatásukat látni szeretnénk. A rectumba kúp formájában adott szerek tehát ezért előnyösek.

Az emésztőrendszer hasúri szakaszának azon részei, ahonnan a vér a v. portaeba is kerülhet, valamint a májat elkerülve a v. cava inferiorba vagy v. cava superiorba is juthat, az ún. portocavalis anastomosisok területei. Ezek részben a fentebb említett terápiás lehetőségek miatt fontosak, részben mert betegségek jelei, vagy betegségek szövődményei lehetnek.

Összesen négy ilyen kapcsolatot ismerünk, melyek fontossági sorrendben szerepelnek az alábbiakban:

- Cardia táji anastomosis: az oesophagus hasúri szakaszának vére egyrészt távozhat a v. azygos és v. hemiazygos útján a v. cava superior irányába, illetve a v. coronaria ventriculi keresztül a v. portae hepatis felé. Az anastomosis jelentősége abban áll, hogy ha a v. portae hepatis, vagy a máj sinusoidok valamilyen oknál fogva beszűkülnek vagy elzáródnak (pl. egy vérrög zárja el a v. portae hepatis, vagy a máj anyagcserebetegség vagy tartós alkoholfogyasztás okozta kötőszövetes átépülése miatt a sinusok beszűkülnek), akkor az emésztőrendszer vére mintegy megtorpan (hiszen a májon keresztül igyekezne a v. cava inferiorba). A máj vagy a v. portae betegségeiben ez a „megtorpant” vér a v. coronaria ventriculi felé terelődve igyekszik az oesophagus vénáin keresztül a v. azygos / v. hemiazygos útján utat találni a v. cava superior felé. Az oesophagus vénáit nem arra tervezte az evolúció, hogy ekkora vérmennyiség áramoljon át rajtuk. A falban futó vénák kitágulnak, és maguk előtt tolva a nyálkahártyát aranyér szerűen (varicositas) belógnak az oesophagus lumenébe. Az oesophagusban haladó falat esetlegesen megkarcolva a varicositasok területén elvékonyodott nyálkahártyát ezekből a kitágult vénákból halálos kimenetelű vérzést hozhat létre, melyek azonnali ellátása szükséges.

ANATÓMIA TÚLÉLŐKÖNYV

#anatómiatúlelőkönyv

- Rectum körüli anastomosis: ahogy fentebb láttuk, a plexus venosus rectalis lehetőséget teremt arra, hogy a vér a v. rectalis superioron át a v. mesenterica inferior, v. lienalis útvonalon a v. portae hepatisba jusson, illetve hogy a v. rectalis media és v. rectalis inferior útján rögtön a v. cava inferiorba kerülhessen. A v. portae hepatis vagy a máj betegeségei esetén a v. mesenterica inferior területéről a vér a plexus venosus rectalison keresztül érheti el a v. cava inferior.

- Paraumbilicalis anastomosis: a köldök környékéről a vér alapvetően a paraumbilicalis vénákra át a has- és mellkasfal vénáiba kerül (v. epigastrica superficialis, v. thoracica interna), ahonnan a v. cava inferiorba, v. cava superiorba jut. A köldököt a májjal összekötő ligamentum teres hepatis apró vénáin keresztül a vér a portalis keringésből ezekbe a vénákba juthat. Lévén a köldöktáji vénák sem arra fejlődtek, hogy ekkora vérmennyiséget kezeljenek, kitágulnak, kanyargóssá válnak, és mivel felületesek, a köldök körül jellegzetes elrendeződésben áttűnnek a hasfal bőrén. Ez a caput medusae, mely a portális keringést érintő problémára utal (v. portae hepatis vagy a máj betegeségeire): ha a paraumbilicalis vénák így néznek ki, akkor feltehetően az oesophagus falában lévő vénák is ilyenek!

- Retroperitonealis anastomosis: a retroperitonealisan / semi-intraperitonealisan elhelyezkedő bélszakaszok (patkóbal és hasnyálmirigy, fel- és leszálló vastagbél) vénái nem csak a porta-rendszer felé továbbíthatják a vért, hanem a v. lumbalisokon keresztül a v. cava inferior és v. cava superior irányába is. A porto-cavalis anastomosisok közül ez a legkevésbé fontos klinikai szempontból.

![img-4.jpeg](img-4.jpeg)

A porto-cavalis anastomosisok „megnyílása” azért is problémás, mert így a máj méregtelenítő és szúró funkciója is eltűnik a belek és a test többi része közül.

Ennek következtében a v. portae hepatis, vagy a máj betegségeiben a porto-cavalis anastomosisok megnyílása nem csak vérzéshez, de egyéb változatos tünetekhez is vezethet (pl. a májműködés elégtelené válása miatt az ornitin/urea-ciklus működése csökken, a keringésben több ammónia marad vissza, mely a porto-cavalis anastomosisokon keresztül nagy mennyiségben kerül a szisztémás keringésbe. Az agyat elérve beleszól az idegsejtek neurotranszmitter szintézisebe - fokozódik pl. a glutamát szintézis -, mely egyrészt ozmotikus stresszt ró az idegsejtekre, másrészt aktíváló neurotranszmitterként kiszabadulva stimulálja az idegrendszert, változatos neurológiai tüneteket kialakítva ezzel).

ANATÓMIA TÚLÉLŐKÖNYV

#anatómiatúléllőkönyv

# Az emésztőrendszer hasúri szakaszának vénás rendszere

- v. cava superior
- v. azygos / v. hemiazygos
- v. oesophagei*
- v. cava inferior
- v. hepaticae
- máj sinusoidok
- v. portae hepatis
- v. paraumbilicales***
- v. coronaria ventriculi
- r. oesophageus*
- v. lienalis
- v. gastricae breves
- v. gastroomentalis sinistra
- v. pancreatici**
- v. mesenterica inferior
- v. colica sinistra
- v. sigmoideae
- v. rectalis supreior***
- v. mesenterica superior
- v. gastroduodenalis
- v. gastroomentalis dextra
- v. pancreaticoduodenalis
- v. ileales
- v. jejunales
- v. ileocoecalis
- v. colica dextra
- v. colica media
- v. lumbales**
- v. iliaca communis
- v. iliaca interna
- v. rectalis media***
- v. pudenda interna
- v. rectalis inferior***
- v. iliaca externa
- v. saphena magna
- v. epigastrica superficialis
- v. paraumbilicales***

*: oesophagus körüli portocavalis anastomosis
**: retroperitonealis portocavalis anastomosis
***: rectum körüli portocavalis anastomosis
***: paraumbilicalis portocavalis anastomosis

A leszálló vastagbél, a colon sigmoideum és a rectum felső harmadának nyirká a regionális nyirokcsomókon keresztül az a. mesenterica inferior eredése körüli nyirokcsomókon (nodi lymphoidei mesenterici inferiores) keresztül kerül részben a felső mesenterialis nyirokcsomókhoz, részben a truncus intestinalison keresztül közvetlenül a cisterna chylibe. A nodi lymphoidei mesenterici superioresból a nyirok vagy a nodi lymphoidei coeliacin keresztül, vagy közvetlenül jut a truncus intestinalisba.

A rectum középső harmadából, valamint a canalis analis linea pectinata feletti területéről a nyirok az a. iliaca interna körüli nyirokcsomókba kerül, míg a linea pectinata alatti terület az inguinalis nyirokcsomók (nodi lymphoidei inguinales superficiales) felé drenálódik. Ez főleg a végbél daganatainak áttétképzése miatt jelentős!

Az emésztőrendszer nyirokelvezetése döntően az aorta mögött/jobb oldalán haladó ductus thoracicusba ömlik, mely a Th12-L1 csigolyák magasságában, a rekesz crus dextrumától lateralra elhelyezkedő tágulattal (cisterna chyli) indul. A ductus thoracicus a rekesz hiatus aorticusán át lép a mellkasba, ahol a mediastinum posteriusban halad a v. azygos és az aorta descendens között, majd az 5. hátcsigolya magasaságában balra térve végül a mellkasbemenet (apertura thoracis superior) fölé emelkedve hátulról belenyílik a bal v. jugularis interna és bal v. subclavia szögletébe (angulus venosus Pirogovi sinistra).

A cisterna chyli a truncus lumbalisokon keresztül veszi fel a törzsfal nyirkát, míg az emésztőrendszertől a truncus intestinalis szállítja el a szövetközti folyadékot.

Az aorta abdominalis és ágai körüli nyirokcsomók közül elsődlegesen három csoport felelős az emésztőrendszer nyirkának felvételéért.

A tr. coeliacus körüli nyirokcsomók (nodi lymphoidei coeliaci) fogadják a gyomor, a máj, a hasnyálmirigy és a lép környékének nyirkát a regionális nyirokcsomókon keresztül. A nodi lymphoidei coeliacitól a szövetközti folyadék a truncus intestinalison halad tovább a cisterna chyli irányába.

Az a. mesenterica superior eredése körüli nyirokcsomók (nodi lymphoidei mesenterici superiores) a vékonybelektől, valamint a felszálló és haránt vastagbél től fogadnak nyirkot a mesenterialis (nodi lymphoidei mesenteriales) és paracolicus (nodi lymphoidei paracolici) nyirokcsomókon keresztül.

![img-5.jpeg](img-5.jpeg)
A test nyirok elvezetésének sémája.

ANATÓMIA TÚLÉLŐKÖNYV

#anatómiatúléllőkönyv

A test nyirokelvezetésének vázlatát szemügyre véve megérthetjük, hogy az elsősorban nyirokkeringés útján áttétet adó gyomordaganatok miért csak a bal supraclavicularis nyirokcsomókba képesek eljutni, míg a jobb oldaliba nem.

A nyirokelvezetés nem csak a szövetközti folyadék eltávolítása, vagy az áttétképzés lehetősége miatt fontos. A vékonybelek bélbolyhain (villus intestinalis) belül (részleteiben ld. a szövettanban) a nyirokrendszer egy vakon kezdődő, központi nyirokérel (lacteal, egyes hazai szerzők szerint ductus chyloferus centralis) indul, melyből a nyirok a mesenterialis nyirokutakon és nyirokcsomókon keresztül jut a ductus thoracicushoz, és onnan a bal v. brachiocephalica kezdetéhez.

A tápanyagok döntő többsége (monoszacharidok, aminosavak, nukleinsavak) a bél falon keresztül történő felszívódás után a kapillárisokon keresztül a vénás rendszerbe jut, mely a v. portaeban összeszedődve eljuttatja ezen tápanyagokat a májba (ahol a máj kiszedi ezek többségét: pl. a szénhidrátok egy részét, az elágazó láncú aminosavakat – részleteiben ld. a biokémiában és élettanban). Ezzel szemben a táplálékból felszívott lipid természetű anyagok (zsírsavak, glicerin, koleszterin) a bélhámsejtekben lipidrészecskékbe (chylomicron) csomagolódnak, majd belépnek a lacteall kezdődő nyirokkeringésbe, mely a májat elkerülve – a fent részletezett útvonalon – a központi keringésbe juttatja őket, így az artériás rendszerrel szétosztódhatnak a perifériás szövetek között. A májba csupán a lipidek maradéka (chylomicron remnants) jut el, az artériás rendszerrel.

Az aorta és ágai körüli nyirokcsomókat összefoglaló néven szokás paraaorticus nyirokcsomóknak is nevezni.

![img-6.jpeg](img-6.jpeg)

A hasüreg központi nyirokcsomói és nyirokerei.

ANATÓMIA TÚLÉLŐKÖNYV

#anatómiatúléllőkönyv

# Az emésztőrendszer hasúri szakaszának beidegzése

A zsigerekről (azaz a belső szervekről) általánosságban elmondható, hogy háromféle beidegzéssel rendelkeznek: az érző axonok egyrészt tájékoztatják a központi idegrendszert az adott belső szerv állapotáról (teltségéről, tápanyag tartalmáról), másfelől helyi reflexek kialakításában vesznek részt.

Magát az emésztőrendszert a belek falában elhelyezkedő idegrendszeri hálózatok (intramuralis plexusok) működtetik (részleteiben ld. a szövettanban), melyek összefoglaló neve enteralis idegrendszer. Ugyanakkor ahhoz, hogy a belek ez által szabályozott működése alkalmazkodni tudjon a teljes test aktuális állapotához, a központi idegrendszer a vegetatív idegrendszerhez tartozó axonokon keresztül módosítja az enteralis idegrendszer működését. A vegetatív idegrendszer felosztható a sympathicus és parapsympathicus idegerendszerre. Lentebb csak olyan mértékben tárgyaljuk a témát, amely az emésztőrendszer működésének megértéséhez szükséges, részleteiben ld. még A vegetatív idegrendszer anatómiája c. fejezetet.

# A sympathicus beidegzés

A sympathicus idegrendszer emésztőrendszeri szerveket közvetlenül ellátó sejtjei (ganglionaris sympathicus idegsejtek) az aorta előtt, annak páratlan zsigeri ágai körül helyezkednek el, ezek alkotják az ún. prevertebralis ganglionokat.

Az aorta első, páratlan zsigeri ága körül helyezkedik el (a gyakran páros) ganglion coeliacum, melynek axonjai az truncus coeliacus ágai körül alkotják a szervekhez húzódó plexus coeliacust (egyes könyvekben plexus solarist, a nap sugaraihoz hasonlító szétsugárzás miatt). A plexus coeliacus truncus coeliacus körüli részei az egyes szervekről kapták nevüket (plexus gastricus, plexus hepaticus, plexus lienalis).

![img-7.jpeg](img-7.jpeg)
A vékonybelek, a felszálló- és haránt vastagbél beidegzése.

A ganglion coeliacum sympathicus ganglionaris idegsejtjei működésükkel csökkentik a gyomor savtermelését, valamint lassítják perisztaltikáját és fokozzák a m. sphincter pylori összehúzódását, ezzel gátolva a gyomor ürülését. Ellátják a májat és epehólyagot (fokozzák a máj keményítő bontását a vércukorszint fenntartása céljából), valamint a patkóbelet és a hasnyálmirigyet (csökkentik a hasnyálmirigy enzimtermelését, fokozzák az Oddi-sphincter összehúzódását). A ggl. coeliacumból érkező sympathicus idegsejt-axonok csökkentik az említett szervek vérellátását is az őket ellátó arteriolák szűkítésén keresztül (ld. az élettanban).

Mint A vegetatív idegrendszer anatómiája c. fejezetben látni fogjuk, az egyes sympathicus (és parasympathicus) ganglionok nem maguktól működnek: a központi idegrendszer területén helyet foglaló ún. preganglionaris neuronok idegzik be őket. A prevertebralis dúcok ellátásának részleteit ld. a megfelelő fejezetben.

70

ANATÓMIA TÚLÉLŐKÖNYV

#anatómiatúlelőkönyv

Az a. mesenterica superior környékén elhelyezkedő idegsejtcsoport alkotja a ganglion mesentericum superiust, melyek axonjai az a. mesenterica superior ágai mentén kialakítják a plexus mesentericus superior. A ganglionból érkező sympathicus axonok ellátják a vékonybeleket, valamint a coecumot, a felszálló vastagbelet és a harántvastagbelet: csökkentik a belek motilitását és váladéktermelését, valamint csökkentik véráramlásukat.

Az a. mesenterica inferior körüli sympathicus idegsejtek csoportja a ganglion mesentericum inferius. A sejtek axonjaikat részben az a. mesenterica inferior ágai mentén bocsájtják a zsigerekhez (leszálló vastagbél, colon sigmoideum), részben a lumbalis csigolyák előtt szállnak le a medencébe, mint plexus hypogastricus superior. Az axonok itt egy jobb és egy bal oldali kötegbe gyűlnek (n. hypogastricus dexter, n. hypogastricus sinister), majd azok a kismedencei szervek két oldalán újra feloszlanak (plexus hypogastricus inferior), hogy beidegezzék azokat (köztük a rectumot).

A ganglion mesentericum inferius sympathicus idegsejtjei a vastagbelek perisztaltikáját csökkentik, míg a végbél belső záróizmának (m. sphincter ani internus) összehúzódását fokozzák, így elősegítve a széklettartást.

![img-8.jpeg](img-8.jpeg)
Az emésztőrendszer hasúri szakaszának beidegzése: a vékonyvelek és a haránt vastagbél, valamint a hasnyálmirigy eltávolítva.

ANATÓMIA TÚLÉLŐKÖNYV

#anatómiatúléllőkönyv

# A parasympathicus beidegzés

Az emésztőrendszer parasympathicus beidegzését a szervek falában található parasympathicus idegsejtek végzik, melyek – a sympathicus idegsejtekhez hasonlóan – dúcokba tömörülnek (falban lévő, azaz intramuralis parasympathicus dúcok), és axonjaikon keresztül aktívalják az enteralis idegrendszer idegsejtjeit. A parasympathicus ganglionsejtek szabályozását részben az agytörzs végzi a n. vaguson (n. X.) keresztül, részben a sacralis gerincvelőtől ide érkező idegek hozzák létre.

A n. vagusok (n. X.) a mellkasban a bifurcatio tracheaetől az oesophagus két oldalán haladnak kezdetben, majd a belek forgásának következtében a jobb n. vagus (n. X.) az oesophagus (majd a gyomor) elülső felszínére lép, míg a bal oldali a hátulsóra, és kialakítják az elülső és hátul bolygóideg törzseket (truncus vagalis anterior, truncus vagalis posterior).

A truncus vagalis anterioren keresztül a n. vagus (n. X.) ellátja a gyomor és a patkóból felső részének elülső falában lévő ganglionaris parasympathicus idegsejteket, valamint a plexus hepaticushoz csatlakozó axonokon keresztül a májban található ganglionaris parasympathicus idegsejteket.

A truncus vagalis posterioren keresztül az agytörzsi idegsejtek axonjai ellátják a gyomor hátulsó falának ganglionaris parasympathicus idegsejtjeit, valamint a plexus coeliacusba és plexus mesentericus superiorba sugározva elérik a vékonybelek és a felszálló-, valamint haránt vastagbél falában lévő ganglionaris parasympathicus idegsejteket.

A n. vagust (n. X.) a hasüregben nem látjuk, mivel axonjai a truncus vagalisoktól distalisan részben a szervek falában, részben az aorta körüli plexusokhoz csatlakozva futnak.

A harántvastagbél flexura coli sinistra körüli szakaszán a n. vagus (n. X.) axonjainak hatása elvész, ettől distalisan a belek parasympathicus szabályozását (a belek falában lévő ganglionaris parasympathicus sejtek ellátását) a sacralis gerincvelő parasympathicus idegsejtjei végzik. A két rendszer (ún. cranialis parasympathicus rendszer, vagyis a n. vagus (n. X.) és a sacralis parasympathicus rendszer) határa a flexura coli sinistra környékén elhelyezkedő Cannon-Böhm pont (ez a terület a közép- és utóbbé fejlődéstani határa, valamint ezen a területen találjuk az a. mesenterica superior és a. mesenterica inferior határterületét is, az arcus Riolanus majort).

A n. vagus (n. X.) működésének hatására a gyomor sav- és emésztőenzim termelése fokozódik, a májban cukor raktározó folyamatok indulnak meg, a bélperisztaltika és a belek véráramlása szintén fokozódik. A sacralis parasympathicus rendszer hasonló hatást fejt ki a vastagbelek distalis szakaszaira. A parasympathicus aktiváció az emésztést és tápanyagfelszívást, valamint raktározást támogatja. A sacralis parasympathicus rendszer hatására a m. sphincter ani internus ellazul, lehetővé válik a székelés.

# Az érző beidegzés

Az emésztőrendszer érző beidegzését főleg a n. vagushoz (n. X.) tartózó érző axonok végzik, ez alól kivételt képez a fájdalom. Utóbbit olyan perifériás érző idegsejtek szállítják el a gerincvelőbe (!), melyek a ganglion intervertebrálékban ülnek, és melyek axonjai a sympathicus idegrendszeri fonatokkal (plexusok) érik el a beleket. Az emésztőrendszer sérülései, gyulladásai során a fájdalom tehát a gerincvelőbe jut, ahonnan a gerincvelői fájdalomérző idegsejtek továbbítják az információt az agy felé – itt kezdődnek a problémák.

A gerincvelői fájdalomérző sejtek ugyanis több helyről is kaphatnak fájdalom információt: a ganglion intervertebráléban ülő perifériás érzősejtek egy része a testfaltól, míg más része a belső szervektől szállít információt, akár ugyan ahhoz a gerincvelői fájdalomérző sejthez. Mint később (A központi idegrendszer mikroszkópiája c. fejezteben) látni fogjuk, a gerincvelői idegsejt ezt az információt (a fájdalmat) továbbítja az agyban elhelyezkedő thalamushoz, ahonnan az információ végső soron a kéreghez kerül és tudatossá válik (fáj!). Ugyanakkor, mivel a gerincvelői sejt innen is és onnan is kaphatta az információt, az agykéreg nem tudja megmondani, hogy honnan jött.

ANATÓMIA TÚLÉLŐKÖNYV

#anatómiatúléllőkönyv

Ezért tapasztaljuk a belső szervi fájdalmaknál, hogy a fájdalom „eredetét" (az ingerület kiindulási helyét) nem tudjuk olyan pontossággal megmondani, mint a testfali fájdalmaknál (pl. a bőrt érintő sérüléseknél, lábszártörésnél).

Ugyancsak ennek a konvergenciának (hogy két külön helyről is ugyan arra a sejtre jut az információ) köszönhetjük, hogy az idegrendszer a fájdalom lokalizálásakor „preferálja" a testfalat, vagyis a zsigeri fájdalmat mintegy kivetíti a testfalra. Mivel a testfal beidegzése egészen térképszerű (jól lokalizálható), az egyes szervek betegségei kapcsán egészen jól körülhatárolható területeken érezzük a fájdalmat – ezek az ún. Head-zónák (vagy kivetülési zónák). Természetesen a biológiában az 1 + 1 nem minden esetben 2 (mivel általában van egy csomó ismeretlen még az egyenletünkben), így attól, hogy megtanuljuk egy szerv fájdalmának jellemző kivetülési zónáját, életünk során még találkozhatunk olyan pácienssel, akinek ugyan annak a szervnek eltérő helyre fog sugározni a fájdalma!

# A motoros beidegzés

![img-9.jpeg](img-9.jpeg)
Az ún. Head-zónák (nem mindegyik került feltüntetésre).

Az emésztőrendszer hasúri szakaszának egyetlen harántcsíkolt izma a végbél külső záróizma (m. sphincter ani externus), melynek motoros beidegzését a medencéből a hiatus infrapiriformison kilépő, és a canalis pudendalisban ide kanyarodó n. pudendus ágai (n. anales inferiores, vagy egyes könyvekben n. rectales inferiores) végzik. Motoros beidegzéssel rendelkező harántcsíkolt izom lévén akaratlagosan működtethető, melyet azonban tanulni kell: a belső záróizom (m. sphincter ani internus, simaizom, vegetatív beidegzéssel, ld. fentebb) csupán addig zárja le a rectumot, amíg abban nem halmozódik fel széklet. A nyomás emelkedésével a m. sphincter ani internus reflexesen elernyed, és utat enged a székletnek. A m. sphincter ani externus továbbra is képes megakadályozni a széklet, ennek képessége azonban emberben csak a 2-3. életév között jelenik meg (itt fontos megjegyezni, hogy az akaratlagos széklettartás nem pusztán emberi képesség, bizonyos háziállataink is megtaníthatók rá!).

![img-10.jpeg](img-10.jpeg)
A végbél külső záróizmának beidegzése a medence alulnézetén: balra férfiban, jobbra nőben. A nemiszervekhez tartozó képletek részben eltávolítva.

ANATÓMIA TÚLÉLŐKÖNYV

#anatómiatúléllőkönyv

# A hasúri szervek hasfali vetülete

Az orvosi diagnosztikában mind a mai napig kiemelt jelentőséggel bír a hasúri szervek felszíni vetületének ismerete. Mind a sebészeti, mind a belgyógyászati diagnosztikában elengedhetetlen, hogy tudjuk, a has tapintása során mely régiójában mely szerv betegségének tünetére számíthatunk (hiszen a diagnosztika során nem nyitjuk fel a beteg hasúrét hogy belelásszünk, így csakis a tapintásra és hallgatózásra támaszkodhatunk).

![img-11.jpeg](img-11.jpeg)

A hasi diagnosztika megkönnyítésére a hasat kisebb régiókra oszthatjuk, ezáltal könnyebben lokalizálhatjuk az egyes eltéréseket. A has adott régiójának tapintásakor egyrészt az adott régió mögötti szerv betegeségeit lehethetjük fel (pl. nyomásra fáj az adott terület), illetve a Head-zónák megfelelő kisugárzások is segítségünkre lehetnek a beteg szerv beazonosításában. Természetesen a pontos diagnosztikához hozzátartozik a megfelelően megválasztott képalkotó vizsgálat (ultrahang, CT, MRI), amennyiben az a tünetek és az alap fizikális vizsgálat alapján szükséges.

A has régiókra osztása során kettő rendszer terjedt el egymással párhuzamosan. Az egyszerűbb használata során a hasfalat 4 kvadránsra osztjuk úgy, hogy használjuk a középvonalban haladó síkot (medianosagittalis sík), illetve a köldök magasságában húzott haránt síkot. Ezek eredményeként beszélhetünk egy jobb főlő, bal főlő, jobb alsó és bal alsó kvadránsról. A rendszer hátránya, hogy a kvadránsok relatíve nagyok, és mögöttük sok szerv helyezkedik el, így az érintett szerv megítélése valamelyest pontatlan lesz. Előnye azonban, hogy egyszerű.

A másik rendszer valamivel bonyolultabb, a hasfalat 9 régióra osztja, melyhez különböző képleteket hív segítségül. Vízszintes osztóvonalként a bordakosár legalsó pontját érintő vonalat (subcostalis sík, planum subcostale), valamint a csípőtarajak legfelső pontját érintő supracristalis síkot használja, ezzel három, közel egyenlő méretű vízszintes sávra osztja a hasfalat. Függőleges osztósikként a spina iliaca anterior superior és symphysis pubica között kifeszülő ligamentum inguinale felezőpontját használja: az ebből induló függőleges vonalakkal a hasfal felosztható három, közel egyenlő méretű függőleges sávra. A 3 függőleges és 3 vízszintes sáv együtt alkotja a hasfal „nonáns” rendszerét. Az egyes szegmenseket vagy lokalizációjuk, vagy az itt található jellegzetes, hasúri képlet után nevezték el (ld. a táblázatot).

74

ANATOMIA TULELOKONYV

^{}[]anatomiatulélokonyv

![img-12.jpeg](img-12.jpeg)

|  A hasfal „nonáns” rendszere  |   |   |
| --- | --- | --- |
|  jobb
hypochondrium | epigastrium | bal
hypochondrium  |
|  jobb lateralis régió | mesogastrium | bal lateralis régió  |
|  jobb iliacalis régió
/ coecum táj | hypogastrium | bal iliacalis régió
/ sigma táj  |

Ha szemügyre vesszük az ábrákat, láthatjuk hogy bár a hasnyálmirigy az epigastrium és mesogastrium határán helyezkedne el a retroperitoneumban, a szerv fájdalmai általában mégis a köldök köré sugároznak (Head-zónák!), tehát a rendszereket mindenképp kombináltan kell használnunk!

A szervek hasfali vetületénél fontos megemlékezni a féregnyúlvány (appendix vermiformis) elhelyezkedéséről, melyet két ponttal jellemezhetünk.

A jobb spina iliaca anterior superior és a köldök között húzódó vonal jobb harmadolópontja a McBurney-pont, mely a féregnyúlvány vakbélbe nyílásának környékét jelöli. A féregnyúlvány eltávolítását célzó, hagyományos műtétek során a sebész a McBurney-ponton ejt metszést a bőrön (alsó ferde rácsmetszés), majd a széles hasizmok aponeurosisait átmetszve keresi fel a féregnyúlványt.

A két spina iliaca anterior superior összekötő vonal jobb harmadoló pontja a Lanz-pont, mely a típusosan elhelyezkedő féregnyúlvány végét jelöli. Mivel a féregnyúlvány gyakran nem „típusos” elhelyezkedésű (előfordul, hogy a vakbél mögé csavarodva helyezkedik el), ezért a Lanz-pont klinikai relevanciája csekély.

![img-13.jpeg](img-13.jpeg)

ANATÓMIA TÚLÉLŐKÖNYV

#anatómiatúléllőkönyv

A hasfal azon része, mely a máj alsó széle, a bal bordakosár alsó pereme és a planum subcostale között helyezkedik el, a Labbé-háromszög. Jelentősége abban áll, hogy a gyomor ezen a területen közvetlenül érintkezik a hasfal belső felszínével (tehát nem takarja el semmi). Klinikai relevanciája csekély.

![img-14.jpeg](img-14.jpeg)

![img-15.jpeg](img-15.jpeg)

Bár nem az emésztőrendszer szervei közé tartozik, hasúri elhelyezkedése miatt a lép megítélése is igen fontos a has vizsgálatakor. Normál esetben a lép a bal hypochondriumban helyezkedik el a 9-12 bordák közötti területen, és a has felől nem tapintható, az articulatio sternoclavicularist a 12. borda végéhez kötő vonalat (costoarticularis vonal) nem haladja meg. A keringési-, esetleg a vérképzőrendszer betegségeiben a lép megnagyobbodhat, és a hasfal irányából tapinthatóvá válhat (meghaladja a bordakosár alját). Bár a belgyógyászati diagnosztika tanulása során is számonkérik a lép kopogtatását és tapintását, valójában nagyon kevés klinikus képes erre megfelelő módon, illetve a kopogtatás / tapintás egyébként is limitált információ tartalommal bír. A lép betegségeinek lehetősége esetén célszerű valamilyen képalkotó vizsgálat elvégzését kérni (pl. hasi ultrahang).

A hasúri szervek felszíni vetületének tárgyalásával az emésztőrendszer anatómiájának végére értünk. A következő fejezetben a kismedencével, és a kismedencei szervek anatómiájával foglalkozunk.

76

DR. BARTHA ÁRPÁD LÁSZLÓ

# 2a. fejezet

# A légzőrendszer
anatómiája

![img-16.jpeg](img-16.jpeg)

#anatómiatúléllőkönyv

Dum spiro, spero¹

1. Dum spiro, spero (latin): Amíg élek, remélek.

ANATÓMIA TÚLÉLŐKÖNYV

#anatómiatúléllőkönyv

# Tartalomjegyzék

Tartalomjegyzék ... 1
Előszó ... 2
A légzőrendszer anatómiájának alapjai ... 3
Az orr és az orrüreg anatómiája ... 3
Az orrüreg falai és az orr anatómiája ... 3
Az orrüreg és az orrmelléküregek ... 5
Az orrüreg vérellátása ... 7
Az orrüreg beidegzése ... 9
A garat anatómiája ... 10
A garat falszerkezete ... 11
A garat nyálkahártyája és ürege ... 12
A gége anatómiája ... 15
A gége fibrocartilagineus váza ... 15
A gége ízületei, izmai, mozgásai ... 18
A garat és gége vérellátása, beidegzése ... 23
A légcső és az alsó légutak anatómiája ... 26
A tüdők anatómiája ... 31
A pleura és a pleuraűr ... 33
Az alsó légutak, a tüdők és a pleura vérellátása, beidegzése ... 35
A mediastinum ... 37
A tüdők a mellkasban ... 40

ANATOMIA TULELOKONYV

#anatomiatulelokonyv

# Előszó

Az Anatomia Túlélőkonyvek azért születtek, hogy az anatomia tanulása könnyebb és gyorsabb legyen. A jegyzetek célja az, hogy mindazon területekről megfelelő mennyiségű magyarázatot adjon, melyek előfordulhatnak a demonstráción, vizsgán, vagy későbbi, orvosi munkád során. Az elkészítéséhez számtalan forrást, egyéb tankönyvet és publikációt felhasználtam, így próbálva minél inkább lefedni a témákat, és teljeskörű tudást, magyarázatot adni az egyes jelenségekről.

A Túlélőkonyveket negyedéves egyetemistaként kezdtem el szerkeszteni. Kezdetben egyszerű jegyzet volt, tankönyvekből összeszedett információkkal, képekkel. Az évek során kezdett kiforrni egy egységes, jól tanulható jegyzet, mely saját illusztrációkat, összefoglaló táblázatokat, magyarázatokat tartalmaz.

A jegyzetek megírása hosszadalmas folyamat, melyre általában este, a kórházban töltött munkaórák után kerül sor. Megírásuk hosszadalmas folyamat, valamint a honlap fenntartása is költségeket jelent. Ezért kérlek, ha megteheted, a jegyzeteket eredeti forrásból, a https://anatjegyzet.hu/ oldalon vásárold meg, így támogatva azt, hogy a Túlélőkonyvek lefedte témakörök tovább bővülhessenek, illetve azok még sokak számára elérhetőek legyenek.

Amennyiben úgy érzed, hogy nincs lehetőséged megvenni a jegyzeteket, de a sikeres vizsgához szükséged lenne rájuk, kérlek, írj egy üzenetet a „Kapcsolat” fülön keresztül, és megtaláljuk a megoldást!

A jegyzetben esetlegesen előfordulhatnak elírások. Ezért előre is elnézésedet kérem, és arra kérlek, ha ilyenre bukkansz, írd meg a weboldalon található „Kapcsolat” fülön keresztül, hogy mihamarabb javításra kerülhessen!

Fontos: a Túlélőkönyv nem helyettesíti a hivatalos egyetemi jegyzeteket és tankönyveket. Pusztán a tananyag jobb, könnyebb megértésének céljából jött létre.

![img-17.jpeg](img-17.jpeg)

ANATÓMIA TÚLÉLŐKÖNYV

#anatómiatúléllőkönyv

# A légzőrendszer anatómiájának alapjai

Az emberi légzőrendszert feloszthatjuk az alsó, valamint felső légutakra. Előbbi a narisokkal kezdődő orrüregtől egészen a gégéig tart, míg utóbbi magába foglalja a légcsövet (trachea), valamint a tüdő légútjait és a léghólyagokat (alveolus). A fejezetben a felső légutak felől haladunk az alsó légutak irányába.

# Az orr és az orrüreg anatómiája

## Az orrüreg falai és az orr anatómiája

Az orrüreg a koponya középvonalának két oldalán található, az orrsövényvel szimmetrikusan elválasztott üreg, melynek felsőbb része keskeny, alsóbb része tágasabb. A csontos koponyán elülső, körte alakú nyílását (apertura piriformis) a maxilla, valamint az os nasale határolja (ehhez csatlakozik élőben a porcos-kötőszövetes orr – ld. lentebb).

Az orrüreg (cavum nasi) medialis fala maga a csontos orrsövény, melyet elől és fölül az os ethmoidale lamina perpendicularisa, mögötte a spina ossis sphenoidalis, míg alattuk a vomer alkot. A csontos orrsövény legalsó részét a maxillák processus palatinusai, valamint

![img-18.jpeg](img-18.jpeg)

az os palatinusok lamina horizontalisai által létrehozott crista nasalis alkotja.

Az orrüreg lateralis fala igen bonyolult: alkotásában számtalan csont vesz részt, melyek helyenként hiányosan illeszkednek egymáshoz, így más térségekbe vezető járatokat hagynak szabadon.

Elől és alul az oldalsó falat a maxilla medialis felszíne alkotja, melyen megtaláljuk a csont belsejébe vezető hiatus maxillarist. Ennek hátulsó pereméhez illeszkedik az os palatinum lamina perpendicularisa. Leghátul a processus pterygoideus lamina medialisa helyezkedik el. Valamivel feljebb, a maxilla mögött találjuk az os lacrimalét, majd az os ethmoidale labyrinthusát (cellulae ethmoidales). Mögötte ismét az os palatinum következik, és a sort az os sphenoidale teste zárja.

Itt találjuk a két csont között a fossa pterygopalatinába vezető foramen sphenopalatinumot, míg az os sphenoidale és az os ethmoidale szögletében (recessus sphenoetmoidalis) nyílik a sinus sphenoidalis (apertura sinus sphenoidalis). Utóbbi az orrüreg legmagasabb, leghátsó pontja.

Az orrüreg lateralis fala azonban nem sík felület: az os ethmoidale labyrinthusának medialis felszínéről az orrüregbe lóg felül és hátul a concha nasalis superior, valamivel lejjebb a concha nasalis media. A concha nasalis superior és az oldalfal közötti térség a meatus nasi superior, míg a concha nasalis media és az oldalfal közötti terület a meatus nasi media.

A meatus nasi media területén az oldalfal valójában nem valódi fal: itt találjuk a hiatus maxillarist. Az os ethmoidale ide lógó részei (elől a processus uncinatus, hátrébb a bulla ethmoidalis) közötti résen át hátrafelé (hiatus semilunaris) a sinus maxillarisba juthatunk (a hiatus semilunaris tulajdonképpen a hiatus maxillaris „beszűkülése”). Szintén a meatus nasi media területén találjuk az oldalfalat alkotó labyrinthus ethmoidalison az os frontale sinus frontalisába vezető infundibulum ethmoidalét, melyet ugyancsak a hiatus semilunarison keresztül közelíthetünk meg, előrefelé.

4

![img-19.jpeg](img-19.jpeg)

#anatómiatúlelőkönyv

A hiatus maxillaris alsó pereméhez az oldalsó falon egy önálló csont, a concha nasalis inferior illeszkedik. Közte és az oldalfal között találjuk a meatus nasi infereiot. Ide nyílik az orbitából a maxilla és az os lacrimale között levezető canalis nasolacrimalis.

Az orrsövény elülső része a csontos koponyán hiányos: az os ethmoidale lamina perpendicularisa és a vomer felső éle között kiegészül a négyszög alakú hyalin porccal, a cartilago septi nasival, mely az orrsövény elülső harmadát szolgáltatja. Ettől előrébb és lentebb az orrsövényt pusztán egy membrános szövet alkotja (septum membranaceum – bizonyos kultúrákban ennek átszúrásával kerül behelyezésre az orrkarika).

Az orrsövény és a külső orr (nasus externus) alkotásában is részt vesznek a cartilago alaris majorok, melyek két nyúlvánnyal (crus mediale, crus laterale) rendelkeznek. Előbbi a cartilago septi nasi elülső részéhez fekszik hozzá, míg utóbbi az orrszárnyak (ala nasi) elülső – felső, porcos részét szolgáltatja. A külső orr alkotásában a cartilago septi nasi felső pereme is részt vesz – ehhez támaszkodnak oldalról, az os nasale előtt elhelyezkedő cartilago nasi lateralisok. Az orrszárnyak területén több, kisebb porcot is találunk (cartilago alaris minor), míg az orrszárnyak alsó, lateralis része kötőszövetből áll.

![img-20.jpeg](img-20.jpeg)

Az orrüreg hátulsó nyílása – mely koponyán a basis cranii externára, a tuberculum pharyngeum területére vezet (míg élőben az itt elhelyezkedő garat felső részébe) – a choana, melyet medialról az orrsövény, felülről az os sphenoidale testének alsó felszíne, lateralról a processus pterygoideus lamina medialisa, alulról pedig az os palatinum lamina horizontalisa határol.

A labyrinthus ethmoidalist, sinus maxillarist, sinus frontalist és sinus sphenoidalist összefoglaló néven orrmelléküregeknek (sinus paranasales) nevezzük.

ANATÓMIA TÚLÉLŐKÖNYV

#anatómiatúléllőkönyv

|  Az orrüreggel (cavum nasi) közlekedő csatornák  |   |   |   |
| --- | --- | --- | --- |
|  Csatorna neve | Honnan? | Hová vezet? | Mit tartalmaz / mi halad benne?  |
|  naris | vestibulum nasi | arc | • levegő  |
|  choana | meatus nasi communis | basis cranii externa (nasopharynx) | • levegő  |
|  foramen sphenopalatinum |   | fossa pterygopalatina | • sphenopalatina,
• n. nasopalatinus Scarpae,
• r. nasales posteriores,
• r. nasales anteriores  |
|  canalis incisivus |   | cavum nasi | • sphenopalatina
• n. nasopalatinus  |
|  apertura sinus sphenoidalis |   | sinus sphenoidalis | • levegő  |
|  foramina cribrosa |   | fossa cranii anterior | • fila olfactoria,
• n. ethmoidalis anterior,
• a. ethmoidalis anterior  |
|  hiatus semilunaris
(1. elülső rész,
2. hátulsó rész) | meatus nasi media | 1. sinus maxillaris
2. sinus frontalis (infundibulum ethmoidale) | • levegő  |
|  „foramen cellulae ethmoidales anteriores et mediae“ | meatus nasi media | labyrinthus ethmoidalis elülső és középső rostasejtjei | • levegő  |
|  „foramen cellulae ethmoidales posteriores“ | meatus nasi superior | labyrinthus ethmoidalis hátulsó rostasejtjei | • levegő  |
|  canalis ethmoidalis posterior (foramen ethmoidale posterius) | cellulae ethmoidales posteriores | orbita | • n. ethmoidalis posterior
• a. ethmoidalis posterior  |
|  canalis nasolacrimalis (ductus nasolacrimalis) | meatus nasi inferior | orbita | • ductus nasolacrimalis  |

# Az orrüreg és az orrmelléküregek

Az orrüreg bejáratai élőben a narisok, melyeket a cartilago septi nasi, valamint az ala nasi határolnak. Rajtuk keresztül az orrüreg elülső, még bőrrel fedett régiójába jutunk (vestibulum nasi), melynek területén helyezkednek el a levegő mechanikai szűrésére szolgáló orrszőrök is (vibrissae). Innen hátrafelé egy sarló alakú vonalnak megfelelően (limen nasi) továbblépünk a többmagsoros csillószőrös hengerhámmal fedett tulajdonképpeni orrüregbe (cavum nasi proprium). Mivel az orrüreg nyálkahártyája igen szorosan rögzített az orrüreget határoló csontok csonthártyájához (periosteum), ezért mucoperiosteumnak nevezzük.

![img-0.jpeg](img-0.jpeg)

Mint ahogy a csontos orrüregnél is láttuk, az orr oldalfaláról lelógó orrkagylók (concha nasalis) a cavum nasi propriumot felosztják további, kisebb térségekre. Ezek a meatus nasi inferior, meatus nasi media, meatus nasi superior. A „zsigeri orr“ ezen részei, valamint a beléjük vezető nyílások teljes egészében megegyeznek a csontos orrüregnél megismertekkel.

ANATÓMIA TÚLÉLŐKÖNYV

#anatómiatúléllőkönyv

A septum nasi két oldalán lévő járat a meatus nasi communis, mely elől a vestibulum nasin keresztül az arccal, hátul, a choanakon keresztül a nasopharynx-szal áll összeköttetésben.

![img-1.jpeg](img-1.jpeg)
A zsigeri orr falai: balra a lateralis fal, jobbra a septum nasi.

A concha nasi superior feletti területen találhatók az orrüreg nyálkahártyájába ágyazottan a szagló receptorok, melyek axonjai a lamina (et foramina) cribrosán átbújva a koponyaüregbe lépnek: ez a területet a regio olfactoria, míg a cavum nasi proprium többi részét a regio respiratoria képezi.

Az orrüreg területének megnagyobbítására szolgálnak az ún. orrmelléküregek (sinus paranasalis). Funkciójuk többrétű: egyrészt, lévén ezen üregek is nyálkahártyával fedettek (tehát csakúgy, mint az orrüregnél, csontos falaikon többmagsoros csillószőrös hengerhámot találunk), részt vesznek a beszívott levegő felmelegítésében és párasításában (ami a lentebbi légutak épsége miatt fontos), valamint a hangképzés folyamán ún. rezgőtérként viselkednek (vagyis a hangszalagok által megrezgetett levegő ezen üregek alakjának és méretének köszönhetően nyeri el egyénre jellemző, végső orgánumát). Ugyancsak fontos funkciójuk a koponya könnyítése: a tömör csontok helyett a léggel telt űrök jelentősen csökkentik a fej által a gerincoszlopra mért terhet.

![img-2.jpeg](img-2.jpeg)
Az orrüreg és az ormelléküregek: egy hasáb alakú terület kivágva a koponyából.

Az üregeket a csontos orrüregnél részleteztük, itt csak röviden emlékezünk meg róluk. A concha nasalis media területéről közelíthető meg a hiatus semilunarison át előrefelé, az infundibulum ethmoidalén keresztül az os frontale pars squamosájában elhelyezkedő sinus frontalis. Ugyancsak a meatus nasi mediából juthatunk be a hiatus semilunarison keresztül (hátrafelé) a maxilla testében helyet foglaló sinus maxillaris Highmoreba. Az os ethmoidale lateralis részében helyet foglaló labyrinthus ethmoidalis szintén orrmelléküregnek tekinthető, melynek elülső és középső rostasejtjei (cellulae ethmoidales anteriores et medii) szintén a meatus nasi media területére nyílnak, míg a hátulsó rostasejtek (cellulae ethmoidales posteriores) nyílásai a meatus nasi superiorban találhatóak.

Az ékcsont testében elhelyezkedő sinus sphenoidalis a meatus nasi communis leghátulsó, legfelső pontján a recessus sphenoethmoidalisban nyílik.

ANATÓMIA TÚLÉLŐKÖNYV

#anatómiatúléllőkönyv

Az orrmelléküregek klinikai szempontból igen jelentősek. Felső légúti fertőzések során a bennük felgyűlő sűrű váladék nehezen ürül az orrüreg irányába, így tartós gyulladásos állapotot tarthat fent. Ez főleg a sinus maxillarisra igaz, mivel annak nyílása az üreg medialis falának felső részén helyezkedik el. Bár az üreget bélelő nyálkahártya csillószőrös hengerhámja folyamatosan az üreg bejáratának irányába hajtja a váladékot, az a gravitáció miatt – főleg sűrű váladék esetén – nehezen ürül.

Fontos megjegyezni, hogy az ujjszülött orrmelléküregéi fejletlenek, arcüreggel alig rendelkezik – főleg helytakarékossági okokból (így kisebb a koponya). Ezáltal orrmelléküreg gyulladásokat újszülöttben, csecsemőben és kisgyermekben alig látunk; ugyanakkor a későbbiekben ismertetett okoknál fogva újszülötttekben, csecsemőkben és kisgyermekekben a felső légúti fertőzések sokkal gyakrabban okoznak középfül (tehát dobüreg, cavum tympani) gyulladásokat.

![img-3.jpeg](img-3.jpeg)

# Az orrüreg vérellátása

Az orrüreg vérellátása bonyolult: kapillárishálózatait számtalan artéria táplálja, valamint az elhasznált vért számtalan vena szállítja tovább. Általánosságban elmondható, hogy beszélhetünk egy hátulsóbb és egy elülsőbb érrendszerről.

A fossa pterygopalatinából a foramen sphenopalatinumon át lép az orrüregbe hátul az a. maxillaris ága, az a. sphenopalatina, melynek ágai ellátják az orrüreg lateralis falának hátulsó részét (r. nasales posteriores superiores laterales). Az artéria az os sphenoidale testének alsó felszínén hajlik át az orrsövényre, melynek hátulsó részét ugyancsak ellátja ágaival (r. nasales posteriores superiores mediales seu septi), majd az orrsövény nyálkahártyájában előre és lefelé kúszik. Végága a canalis incisivuson átlépve a szájpad elülső részének artériás vérellátását is biztosítja, az a. palatina descendensszel anastomizálva (ld. még Az emésztőrendszer anatómiája c. fejezetben).

A cellulae ethmoidales posteriores vérellátását az orbitából a foramen ethmoidale posteriuson átlépő a. ethmoidalis posterior adja.

Az orrüreg elülső-fölső részének artériás ellátását a foramina cribrosán át az elülső koponyagödörből érkező a. ethmoidalis anterior ágrendszere biztosítja (r. nasales anteriores laterales, r. nasales anteriores mediales seu septi). Az artéria az orbitában válik le az a. opthalmicából, majd a foramen ethmoidale anteriuson keresztül a scala anteriorba jut, ahonnan a foramina cribrosán kanyarodik az orrüregbe.

ANATÓMIA TÚLÉLŐKÖNYV

#anatómiatúlelőkönyv

Az orrúreg legelülső részéhez az arc artériás rendszere is hozzájárul: az a. facialisból leágazó a. labialis superior idekanyarodó ágai a septum nasi elülső részét táplálják.

![img-4.jpeg](img-4.jpeg)

Az orrúreg vénás hálózata hasonló lefutású, mint az artériás hálózat, melyek részben az arc mélyén, a processus pterygoideusok körül elhelyezkedő plexus venosus pterygoideus, részben a v. facialis felé drenálódnak. Előbbi azért probléma, mert a plexus pterygoideus apró vénákon keresztül kommunikál a koponya belső, agy körüli vénáival, így lehetőséget teremt az orrúreg irányából gyulladások koponyaúri terjedésére. Ugyancsak problémát okozhat a v. facialis, mely az orrcsúcsból elszállított vénás vért esetenként a v. angularison keresztül az orbitába továbbítja, ahonnan az a v. opthalmicákon keresztül ugyancsak a koponyába kerülhet. Éppezér, az orrcsúcs körüli háromszög alakú területet az anatómosuk szokták a roppant barátságos „halál háromszög” névvel is illetni.

A septum nasi elülső részén az orrnyálkahártyában egy anastomosis rendszert találunk az artériák és vénák között, ez az ún. locus Kiesselbachi, mely orrvérzések forrása lehet.

![img-5.jpeg](img-5.jpeg)
Az arc mély vénái.

Az orrúreg nyirokelvezetése az orr elülső részéből a submandibularis, míg az orr hátulsóbb területeiből a retropharyngealis, majd a mély nyaki nyirokcsomók felé történik.

ANATÓMIA TÚLÉLŐKÖNYV

#anatómiatúléllőkönyv

# Az orrüreg beidegzése

Az orrüreg beidegzése kettős: egyrészt beszélhetünk a szaglást biztosító idegágakról, másrészt a nyálkahártya érző, valamint vegetatív (mirigyeket ellátó) beidegzését biztosító rendszerről. Utóbbi az érrendszerhez meglepően hasonló elágazódási (és nevezéktani) mintázatot mutat.

A közös orrüreg tetején (meatus nasi communis) helyezkednek el a nyálkahártyába ágyazottan a szaglásért felelős receptor sejtek, az ún. szaglóhám sejtek. Perifériás nyúlványukkal az orrüreg felől érkező molekulákat megkötve aktivalódnak, majd centrális nyúlványaikat a lamina cribrosa nyílásain keresztül (foramina cribrosa) az elülső koponyagödörbe bocsájtják.

![img-6.jpeg](img-6.jpeg)

Az orrüreg beidegzését az V. agyideg, vagyis a n. trigeminus ágai biztosítják, míg a vegetatív axonok (a mirigyeket és ereket ellátó axonok) ugyancsak a n. trigeminushoz csatlakozva érkeznek a fossa pterygopalatina területén elhelyezkedő ún. ganglion pterygopalatinumból. A fejezetben csak az orrüregbe behajló ágakat és azok lefutását vizsgáljuk, a teljes ideghálózat részleteit ld. A perifériás idegrendszer anatómiája c. fejezetben.

Az orrüreg hátulsó – felső részének beidegzését a fossa pterygopalatinából a foramen sphenopalatinumon átlépő idegek (r. nasales posteriores superiores laterales et mediales) biztosítják mind a lateralis fal, mind a septum (medialis fal) esetében. A foramen sphenopalatinumon átlépő erősebb idegág a n. nasopalatinus Scarpae, mely az orrüreg teteje mentén a medialis falra (septumra) hajlik, és ennek nyálkahártyájában húzódik előrefelé, a canalis incisivus irányába. Elhaladtában beidegzi a septum alsó részét, majd a canalis incisivuson áthajolva a szájpad elülső részének beidegzésébe is besegít. Az orrüreg hátulsó – alsó részének beidegzését a maxilla és a processus pterygoideus közötti apró nyílásokon a fossa pterygopalatinából ide lépő idegágak, a r. nasales posteriores inferiores laterales et mediales biztosítják.

Az orbita két idege, a n. ethmoidalis anterior és n. ethmoidalis posterior is részt vesz az orrüreg ellátásában. Utóbbi ideg az orbitából közvetlenül lép át a foramen ethmoidale posteriuson keresztül, és beidegzi az os ethmoidale hátulsó és középső elhelyezkedésű rostasejtjeinek nyálkahártyáját. A n. ethmoidalis anterior valamivel bonyolultabban érkezik meg. Az orbitából a foramen ethmoidale anteriuson keresztül az ideg az elülső koponyagödörbe lép (hogy itt a keményagyhártyát is beidegezze – ld. az idegrendszert tárgyaló fejezetekben), majd a lamina cribrosa nyílásain keresztül felülről kanyarodik az orrüregbe. Itt belső ágai beidegzik az orrüreg elülső – felső részét (r. nasales anteriores laterales et mediales), míg külső ága (r. nasalis externus) a csontok és porcok között átlépve az orrszárnyak külső felszínét látja el. Az orrüreg elülső – alsó részének beidegzéséhez narisokon bekanyarodó n. infraorbitalis ág, a n. nasalis internus is hozzájárul, főleg a vestibulum nasi területén.

ANATÓMIA TÚLÉLŐKÖNYV

#anatómiatúléllőkönyv

# A garat anatómiája

A garat az orrüreg, a szájüreg és a gége mögött elhelyezkedő izmos cső, melyet kapcsolatai és elhelyezkedése alapján három kisebb szakaszra oszthatunk.

Ha jobban szemügyre vesszük, a garat nem rendelkezik elülső fallal, azt főleg a fentebb említett, bele, illetve belőle nyíló üregek foglalják el. Izmos és kötőszövetes vázát egyszerűsítve felfoghatjuk egy előre tekintő U alakú vályúként.

Az orrüregből a choanákon keresztül a garat legfelső részébe jutunk, az ún. pars superior pharyngisbe. Az anatómusok jó szokásához híven a terület még három megnevezéssel is illethető, úgy, mint pars nasalis pharyngis, epipharynx, vagy nasopharynx (klinikumban rövidsége miatt az utóbbi kettőt preferálják).

A szájüreg mögött elhelyezkedő rész a pars media pharyngis, vagy másik nevén pars oralis pharyngis, mesopharynx, vagy oropharynx. Ha szemügyre vesszük a térséget, akkor láthatjuk, hogy a nasopharynx és oropharynx határán az orrüreget és a szájüreget elválasztó keményszájpadról (palatum durum) hátrafelé egy csapóajtó szerű képlet, a lágyszájpad (palatum molle, vagy velum palatinum) nyúlik a garat üregbe. Ennek jelentősége abban áll, hogy nyelés folyamán a lágyszájpad felemelkedik, és elzárja egymástól a nasopharynxot és oropharynxot (részletesebben ld. Az emősztőrendszer anatómiája c. fejezetben a szájüreget és nyelést tárgyaló résznél).

Az oropharynxot elhagyva a garatból előrefelé nyílik a gégebemenet, amely a gégen (larynx) keresztül a légcsőbe vezet. Ezáltal a garat legszó, harmadik részének neve laryngopharynx (vagy hypopharynx, pars inferior pharyngis, vagy pars laryngea pharyngis).

![img-7.jpeg](img-7.jpeg)
A fej üreges zsigereinek egymáshoz viszonyított elhelyezkedése.

ANATÓMIA TÚLÉLŐKÖNYV

#anatómiatúléllőkönyv

# A garat falszerkezete

A garat – mint föntebb láttuk, felfogható egy előre tekintő U alakú vályúként. Fala – legfelső részétől eltekintve – egy kötőszövetből és harántcsíkolt izomból álló szerkezet, melynek eredeti vonalát a demonstrációk során is előszeretettel kérdezik.

Legfelső, pusztán kötőszövetes része (fascia pharyngobasilaris) a processus pterygoideus lamina medialisához, a pars petrosa alsó felszínéhez, valamint az os occipitale tuberculum pharyngeumához rögzített. Ezen keresztül oldalról és felülről, az alsó orrkagylókkal egy magasságban a külső koponyabasis semicanalis tubae auditivaejának meghosszabbítása, egy porcos vályú, a cartilago tubae auditivae emelkedik be a nasopharynx üregébe. A vályú magába foglalja a dobüregből (cavum tympani) ide vezető tuba auditiva Eustachit, vagyis a fülkúrtót (ennek garati nyílása az ostium pharyngeum tubae auditivae, ld. lentebb).

A fascia pharyngobasilaris alatt a garat falát a harántcsíkolt izomból álló ún. garatfűző izmok alkotják. Ezek oldalt, a koponyacsontokon, a nyelvcsonton, valamint a gégeporcokon erednek, és innen hátra húzódva a garat hátulsó falában összefonódnak az ellenoldalival, mint raphe pharyngis (így alakul ki az előre tekintő U alak).

A m. constrictor pharyngis superior négy további részre osztható annak függvényében, hogy az izomrostok pontosan honnan erednek. A pars pterygopharyngea izomrostjai a processus pterygoideus lamina medialisáról, a pars buccopharyngea rostjai a raphe pterygomandibularisról, a pars mylopharyngea a mandibula linea mylohyoideájáról, míg a pars glossopharyngea a nyelvgyökről húzódik hátrafelé, hogy a raphe pharyngisben összefűződjön az ellenoldalival.

![img-8.jpeg](img-8.jpeg)
A garat fűzőizmai: az ábra felső felén a fej a középvonalban megfelezve, bal oldala eltávolítva, az ábra alsó része (a pajzsporctól lefelé) intakt, mindkét oldal ábrázolva.

ANATÓMIA TÚLÉLŐKÖNYV

#anatómiatúléllőkönyv

A m. constrictor pharyngis medius két részből áll: ezek közül a felsőbb a koponyaalap processus styloideusát a nyelvcsont kisszarvához kötő ligamentum stylohyoideumról és magáról a kisszarvról eredő pars chondropharyngea, valamint a nyelvcsont nagyszarváról eredő pars ceratopharyngea. Elnevezésük a szarvak fejlődési mechanizmusának nevét őrzi (ti. a kisszarv ún. chondrogen csontosodással képződik, míg a nagyszarv ún. desmalis csontosodással).

Az alsó garatfúzó izom, a m. constrictor pharyngis inferior ugyancsak két részből, a pajzsporc külső felszínéről eredő pars thyropharyngeából, valamint a gyűrűporcról eredő pars crycopharyngeából áll. Ettől lefelé a garat elkeskenyedik és átmegy a nyelőcsőbe.

|  A garatfúzó izmok  |   |   |   |   |
| --- | --- | --- | --- | --- |
|  Izom neve | Izomrész | Izomrész eredése | Tapadás | Beidegzés  |
|  m. constrictor pharyngis superior | pars pterygopharyngea | processus pterygoideus, lamina medialis | raphe pharyngis | n. vagus (n. X.)  |
|   |  pars buccopharyngea | raphe pterygomandibularis  |   |   |
|   |  pars mylopharyngea | linea mylohyoidea  |   |   |
|   |  pars buccopharyngea | ramus mandibulae  |   |   |
|  m. constrictor pharyngis medius | pars chondropharyngea | ligamentum stylohyoideum, cornu minus ossis hyoidei  |   |   |
|   |  pars ceratopharyngea | cornu majus ossis hyoidei  |   |   |
|  m. constrictor pharyngis inferior | pars thyropharyngea | cartilago thyroidea  |   |   |
|   |  pars cricopharyngea | cartilago cricoidea  |   |   |

A fentebb leírt U alakú izomcsőbe sugárzik bele fentről 3 pár izomköteg, az úgynevezett garat emelő izmok (m. levatores pharyngis). Ezek részben a cartilago tubae auditivaeről (m. salpingopharyngeus), részben a lágyszájpadról (m. palatopharyngeus), részben a processus styloideusról (m. stylopharyngeus) erednek, és a garatfúzó izmok rostjai közé sugároznak. Feladatuk a garat fölfelé húzása nyelés során.

![img-9.jpeg](img-9.jpeg)
A garat, hátulról rátekintve: hátulsó fala megnyitva, széthajtva.

## A garat nyálkahártyája és ürege

Az izomfalat belülről vaskos nyálkahártya borítja, melyen a falban lévő egyes képletek különböző beemelkedéseket, redőket hoznak létre.

A nasopharynxba nyíló ostium pharyngeum tubae auditivae körül a cartilago tubae auditivae betüremíti a garat nyálkahártyáját, ezt torus tubariusnak nevezzük. A torus hátulsó száráról ugyancsak egy nyálkahártyaredő húzódik lefelé (plica saplingopharyngea), melyet a m. salpingopharyngeus okoz. Ugyancsak egy redő húzódik a torus elülső részétől a lágyszájpadhoz (plica salpingopalatina).

A plica salpingopharyngea mögötti területen a garat fala kissé kiboltosul, ezt recessus pharyngeusnak nevezzük.

ANATÓMIA TÚLÉLŐKÖNYV

#anatómiatúléllőkönyv

A garat felső falának nyálkahártyájában, közvetlenül a choanák mögött nyirokszövet szaporulatot látunk, melyet tonsilla pharyngeának nevezünk (garatmandula, melyet itthon, mint orrmandulát szokás említeni). A tuba auditiva benyílása körül is találunk némi nyirokszövetet, ez a tonsilla tubaria.

Mint majd az emésztőrendszer anatómiája c. fejezetben látni fogjuk, a lágyszájpad (palatum molle) egy négy lábú székhez hasonlít, melynek alsó-elülső felszíne a szájüreg felé, míg hátulsó-fölső felszíne a nasopharynx felé tekint. A szék elülső két lába a szájüreg oldalfalában található, és előrefelé hajlik, míg hátulsó két lába a garat oldalfalába lógó egyik garatemelő izompár (m. palatopharyngeus). Utóbbi kissé beemeli a garat nyálkahártyáját, így létrehozva a plica palatopharyngeát.

![img-10.jpeg](img-10.jpeg)
A fej üreges zsigereinek helyzete, felezett fejen.

Az oropharynxba előlről nyílik a szájüreg az ún. torokszoroson keresztül (isthmus faucium, a szájüreg lágyszájpad alatti területe). Ezen nyílás alsó peremén, az oropharynx és laryngopharynx határán találjuk a nyelvgyökhöz rögzített, nyálkahártyával borított epiglottist, és a tőle hátra és lefelé található gégebemenetet (aditus laryngis), melyet egy-egy nyálkahártyaredő (plica aryepiglottica) határol (tartalmukat ld. lentebb a gégenél).

A plica aryepiglotticák két oldalán a garat ürege kissé előboltosul, ez a recessus piriformis (vagy németül bierstraße, mert itt folyik le a sör is), mely a szájüregből a garatba kerülő, főleg folyadék halmazállapotú táplálék elvezetésére szolgál (így megakadályozva hogy az esetlegesen a gégébe jusson).

A garat végül az 5-6. nyakcsigolya (C5 / C6) magasságában elkeskenyedve megy át a nyelőcsőbe (oesophagus).

Mint a nyak anatómiájánál már láttuk, a garatot és a gégét teljesen körbefogja a fascia cervicalis profunda egyik mély lemeze, a lamina visceralis. Ennek garat mögött haladó részét el szokás különíteni, mint fascia buccopharyngea.

14
![img-11.jpeg](img-11.jpeg)
ANATOMIA TULELOKONYV
#anatomiatulelokonyv

Ettől még hátrébb találjuk a lamina prevertebralist, illetve a kettő között húzódó fascia alarist. Mindezen viszonyok következménye, hogy a garatfalban megjelenő gyulladások a retropharyngealis nyirokcsomókon keresztül leterjedhetnek a retropharyngealis, illetve a DANGER-téren át a mediastinum posteriusba (ld. később).

A fej horizontális metszete az orrúreg és a nasopharynx magasságában

A nyak horizontális metszete a hangrés (rima glottidis) magasságában. A nyaki fascia lemezek színes vonalként jelölve.

A nyak horizontális metszete a 6-7. nyakcsigolya magasságában

A garat melletti és mögötti térségek részletes anatómiáját ld. még Az emésztőrendszer anatómiája c. fejezetben. A garat vérellátását, nyirokelvezetését és beidegzését ld. a géget tárgyaló rész végén, azzal közösen, lentebb.

Itt fontos megemlíteni, hogy újszülöttben a tuba auditiva helyzete valamivel vízszintesebb, míg maga a tuba rövidebb és tágabb. Mindezek miatt a garatból a kórokozók sokkal könnyebben jutnak a középfül területére (cavum tympani). Ez magyarázza a kisgyermekekben gyakrabban látott középfülgyulladásokat. Ugyancsak fontos megjegyezni, hogy kisgyermekben a gége magasabban helyezkedik el, jobban beboltosul a garatba, a recessus piriformis mélyebb. Ezáltal a csecsemő képes úgy táplálkozni anyatejjel, hogy közben levegőt is vesz, mégsem nyel félre.

ANATÓMIA TÚLÉLŐKÖNYV

#anatómiatúléllőkönyv

# A gége anatómiája

A gége (larynx), vagy régebbi neven gégefő az alsó és felső légutak közötti határt képező, üreges szerv, mely bemenete (aditus laryngis) a laryngopharynx elülső falán nyílik.

Falait a gégeporcok, valamint az ezek között kifeszülő szalagok alkotják, melyeket egységesen a gége fibrocartilagineus vázának szokás nevezni.

![img-12.jpeg](img-12.jpeg)
A pajzsporc, balról rátekintve.

A lémezek hátulsó peremén egy felső (cornu superius) és egy alsó (cornu inferus) szarvszerű képződmény emelkedik ki. A lémezek hátulsó részén (a szarvak eredése előtti területen) egy izmok tapadásául szolgáló ferde vonal, a linea obliqua található.

A lamina dextra és lamina sinistra közötti szöglet férfiban nagyjából 90°, míg nőben 120° közeli, a gégeporcok eltérő mérete és alakja főleg az eltérő nemihormonok hatásának tudható be (a gégeporcok mérete tesztoszteron hatására növekszik).

# A gége fibrocartilagineus váza

A gégeporcok közül a legnagyobb a pajzsporc (cartilago thyroidea), mely a nyelvcson alatti elhelyezkedő, ahhoz kötőszövetes membránokkal rögzített porc. Két lémeze (lamina dextra, lamina sinistra) a két nemben eltérő szögben találkozik, mindkettőben kialakítva a nyak bőrén át is tapintható prominentia laryngeát (vagy pomum Adamit). Ennek felső és alsó peremén egy-egy apró bevágás, az incisura thyroidea superior, illetve incisura thyroidea inferior található.

![img-13.jpeg](img-13.jpeg)
A pajzsporc: jobb fentről rátekintve.

![img-14.jpeg](img-14.jpeg)
A gyűrűporc és a kannaporcok, bal előlről rátekintve.

A pajzsporc alatt találjuk a gége második nagy porcát, a gyűrűporcot (cartilago cricoidea), mely két fő részre, a hátulsó, közel frontalis helyzetű lémezre (lamina cartilaginis cricoideae), valamint az elülső gyűrűre (arcus cartilaginis cricoideae) osztható. A porcot szokás hátrafelé tekintő pecsétgyűrűhöz hasonlítani (a lamina a pecsét).

Az ív és a lémez találkozásánál találjuk mindkét oldalon a pajzsporc alsó szarvát és a gyűrűporcot összekötő ízület (articulatio cricothyroidea) vápáját.

A lamina felső felszínéhez két kisebb porc, a kannaporcok (cartilago arytenoidea) illeszkednek, kialakítva így az articulatio cricoarytenoideákat (mozgásaikat ld. lentebb). A kannaporcok apró testtel, és az ebből kiemelkedő három nyúlvánnyal rendelkeznek. Hátra és lateralra húzódó nyúlványuk a processus muscularis, mely a gégeizmok tapadására szolgál. Elülső nyúlványuk a processus vocalis, melyről két szalag (ligamantum vestibulare, ligamentum vocale) ered valamennyivel egymás felett (ennek megfelelően a porcok lateralis oldalán 1-1 bemélyedés található. A kannaporcok felső nyúlványa valójában nem is nyúlvány, hanem egy önálló porc (szarvascka porc, cartilago corniculata).

ANATÓMIA TÚLÉLŐKÖNYV

#anatómiatúlelőkönyv

A pajzsporc (cartilago thyroidea) belső felszínéhez rögzítetten találjuk a gége utolsó nagy porcát, a gégefedőt (epiglottis), mely felemelkedve a gégebemenetet (aditus laryngis) határolja. Alsó, pajzsporchoz rögzített, elkeskenyedő része a nyél (petiolus epiglottidis). A gégefedő porcállományán lyukakat találunk, melyeken a gégefedő előtt elhelyezkedő nyálmirigyek kivezetőcsövei haladnak át a gégebemenethez.

A gégeben találunk még néhány apróbb, szalagba ágyazott porcot, melyek a kötőszövetes váz tárgyalása során kerülnek majd említésre.

A gége talán legnehezebben érthető részét szalagjai, valamint nyálkahártyája és üregrendszere képezi. Az alábbiakban ezzel foglalkozunk.

![img-15.jpeg](img-15.jpeg)
A membrana triangularis és a ligamentum vocale helyzete: a pajzsporc bal oldala eltávolítva.

A szalag klinikai jelentősége abban áll, hogy átvágásával (gégemetszés, vagy latinul conicotomia, cricothyrotomia) közvetlenül a gége hangszalag alatti területére juthatunk, így biztosítva szabad légutat a gége felsőbb részeinek elzáródásával járó körképekben (pl. gége oedemában), és ezzel megmentve a páciens életét.

A bőr cranio-caudalis, majd a ligamentum conicum horizontális (!) irányú átmetszése után célszerű egy üreges testet (toll hüvelyét, vagy szívószálat) a nyílásba helyezni, hogy a belégzések során az nyitva maradjon, így biztosítva a légáramlást a tüdők felé. A gégemetszést orvosi végzettséggel bárhol el kell tudni végezni egy esetleges légútelzáródás esetén! Ugyanakkor itt fontos megjegyezni, hogy hiba azonnal szíkével a páciens torkának esni – előbb győződjünk meg arról, hogy a conicotomia valóban a szükséges beavatkozás!

A valamivel lentebb, a légcsövön végzett metszés (tracheotomia) a nagy erek közelsége (a. carotis communis) miatt csak és kizárólag műtői körülmények között végezhető!

Mint főntebb láttuk, a cartilago arytenoidea elülső nyúlványáról (processus vocalis) két, egymás fölött futó szalag húzódik a pajzsporc prominentia laryngeájának belső felszínéhez.

Az alsó szalag (ligamentum vocale) úgy is felfogható, mint egy, a pajzsporc, a gyűrűporc és a kannaporc között kifeszülő, közel függőleges állású membrán (membrana triangularis) felső pereme. Lévén a ligamentum vocale közelebb fut a középvonalhoz, mint a cartilago cricoidea arcusa, a membrán nem teljesen függőleges, hanem befelé megdöntött, így a kétoldali membrán együttesen kúpot formáz; innen származik elnevezése is: conus elasticus.

A conus elasticus elülső, megvastagodott része (ahol a két membrana triangularis összeér a pajzsporc és a gyűrűporc között a középvonalban) a ligamentum cricothyroideum medianum, vagy röviden ligamentum conicum.

![img-16.jpeg](img-16.jpeg)
A gégemetszés során fontos képletek helyzete a nyakon.

17

# ANATÓMIA TÚLÉLŐKÖNYV

![img-17.jpeg](img-17.jpeg)
A membrana triangularis és membrana quadrangularis: a nyelvcson és a pajzsporc a középvonaltól kissé balra

Az epiglottis is több helyen kerül rögzítésre. Alsó, elkeskenyedő része (petiolus) a ligamentum thyroepiglotticum keresztül rögzül a prominentia laryngea belső felszínéhez, a ligamentum vestibulare magasságában.

Elülső felszínétől sagittalis állású szalag húzódik a nyelvcson homorulatához: ez a ligamentum hyoepiglotticum. A szalag két oldalán, a nyelvcson és az epiglottis között egy zsírtest, a corpus adiposum preepiglotticum található.

![img-18.jpeg](img-18.jpeg)

# #anatómiatúlélőkönyv

A ligamentum vocaléval párhuzamosan, attól valamennyivel fentebb futó másik szalag, a ligamentum vestibulare, mely ugyancsak a cartilago arytenoidea és a cartilago thyroidea között húzódik. Ezt is felfoghatjuk úgy, mint egy a cartilago arytenoidea, cartilago thyroidea és epiglottis között kifeszülő, közel négyszögletű membrán alsó peremét.

A membrán (membrana quadrangularis) epiglottis és cartilago arytenoidea közötti pereme a ligamentum aryepiglotticum, mely a gégebemenetet (aditus laryngis) határolja, és amely magában foglalja a gége egyik apró porcát mindkét oldalon, a cartilago cuneiformékat.

![img-19.jpeg](img-19.jpeg)
A membrana quadrangularis hátulnézetben.

A membrana quadrangularisok és membrana triangularisok hátulról rátekintve egy homokórához hasonló alakú szalagos vázat hoznak létre, mely pusztán egyetlen helyen, a ligamentum vestibulare és ligamentum vocale közötti területen hiányzik.

A gége teljes szerkezete az os hyoideumon rögzül. A pajzsporc lemezeinek felső pereméről egy membrán, a membrana thyrohyoidea húzódik a nyelvcson alsó pereméhez.

ANATÓMIA TÚLÉLŐKÖNYV

#anatómiatúléllőkönyv

Ennek elülső, középvonali megvastagodása a ligamentum thyroihyoideum medianum, míg oldalsó, a pajzsporc felső szarvairól eredő nyalábjai a ligamentum thyroihyoideum lateralék. Utóbbiakban találjuk a gége másik két apró porcát, a cartilago triticeákat.

A membrana thyrohyoidea lateralis oldalán 1-1 nyílást találunk a felső gégeideg, artéria és véna átlépésére.

A cartilago cricoideát az első légcsőporchoz (cartilago tracheae) egy erősebb szalag, a ligamentum cricotracheale rögzíti.

# A gége ízületei, izmai, mozgásai

A gége porcai a megannyi szalagos összeköttetés mellett két ízülettel kapcsolódnak egymáshoz.

A cartilago thyroidea alsó szarvai, valamint a cartilago cricoidea laminájának oldalsó része között kialakuló ízület az articulatio cricothyroidea, mely egy klasszikus csuklóízület (ginglymus), haránt irányú tengellyel.

![img-20.jpeg](img-20.jpeg)
A gége fibrocartilagineus váza, előlről rátekintve.

![img-21.jpeg](img-21.jpeg)
A pajzsporc és a gyűrűporc egymáshoz viszonyított helyzete: a m. cricoarytenoideus előre billenti a pajzsporcot

Az ízület mozgásai során a pajzsporc kissé előre billen a gyűrűporchoz képest. Ennek következtében, mivel a ligamentum vocale (és ligamentum vestibulare) elülső végpontja a pajzsporchoz rögzített, míg hátulsó a kannaporcokhoz (utóbbiak a gyűrűporcon ülnek), a pajzsporc előre billenése megfeszíti a ligamentum vocalékat (és ligamentum vestibularékat). A hangképzés során az átáramló levegő a hangredőket (a nyálkahártyával borított ligamentum vocale és m. vocalis, ld. lentebb) megrezgetve képezi a gégében tovaterjedő nyomáshullámot. Hétköznapi tapasztalat, hogy a feszesebb gumiszalag, húr magasabb frekvenciával rezeg, ezáltal magasabb hangot hoz létre.

Az articulatio cricothyroidea tehát a hangmagasság szabályozásában vesz részt. A gége egyetlen izma, a m. cricothyroideus hatására a pajzsporc előrebillen a gyűrűporchoz képest, így megfeszítve a ligamentum vocalét és megemelve a hangmagasságot.

Kamaszkorban, főleg serdülő fiúban a gége állománya jelentősen megnő, melynek következtében az idegrendszer által korábban megtanult mozgástartományok már nem elégségesek a kívánt hangmagasság eléréséhez. Ennek következménye az ún. mutálás, melynek során a hangmagasság akár normál beszéd (de főleg éneklés) során csúszkál: az izom összehúzódása egy pillanatra eléri a ligamentum vocale kívánt feszességét, majd mintegy „lecsúszik” erről a feszességi szintről.

A m. cricothyroideus beidegzését a n. laryngeus superior külső ága végzi (r. externus), mely ideg a n. vagus (n. X.) ágrendszeréhez tartozik.

![img-22.jpeg](img-22.jpeg)
A m. cricothyroideus helyzete.

ANATÓMIA TÚLÉLŐKÖNYV

#anatómiatúléllőkönyv

A gége másik ízülete a kannaporcok és a gyűrűporc laminája között kialakuló articulatio cricoarytenoidea, melyeket klasszikus besorolás szerint forgóízületnek tekintünk, függőleges helyzetű tengellyel. Ugyanakkor, már itt fontos leszögeznünk, hogy az ízületi tok lazasága miatt nem csak klasszikus, tengely körüli forgás jöhet létre az ízületben, hanem a két kanna porc kis mértékben képes egymás felé csúszni a gyűrűporc tetején.

![img-23.jpeg](img-23.jpeg)
a m. cricoarytenoideus posterior
működése: a hangrés nyit

![img-24.jpeg](img-24.jpeg)
a m. cricoarytenoideus lateralis
működése: a hangrés
pars intermembranaceája zár

![img-25.jpeg](img-25.jpeg)
a m. interarytenoideus működése:
a hangrés pars intercartilagineája zár

Az articulatio cricoarytenoidákra ható izmok a két ligamentum vocale közötti terület (hangrés, rima glottidis) tágasságát szabályozzák a légzés, beszéd és hasprés kialakítása közben. A hangrés két kisebb részre osztható: elülső, ligamentum vocalék közötti területe az ún. pars intermembranacea, vagy pars phonacea, mely főleg a beszéd képzésben vesz részt. Hátulsó, kisebb, kannaporcok közé terjedő rész a pars intercartilaginea, vagy pars respiratoria a nyugalmi légzés során jelentős.

A hangrésre ható izmok közül csupán egy rendelkezik a cartilago arytenoideák elülső végét lateralis irányba forgató hatással, ezáltal csak egyetlen izom képes „nyitni" a hangrést: ez a m. cricoarytenoideus posterior, vagy röviden m. posticus. Az izom a cartilago cricoidea lamináján ered és a cartilago arytenoidea processus muscularisán tapad.

![img-26.jpeg](img-26.jpeg)
A kannaporcok köré csoportusló gégeizmok, jobb hátulról rátekintve.
A pajzsporcs jobb lemeze átvágva, eltávolítva.

ANATÓMIA TÚLÉLŐKÖNYV

#anatómiatúléllőkönyv

A másik két, hangrésre ható izom különböző mértékben képes zárni a hangrést: a m. cricoarytenoideus lateralis a cartilago cricoidea arcusának tetején eredve sugárzik a cartilago arytenoidea processus muscularisára. Ezáltal a porcok elülső végét (a processus vocalisokat) medialra forgatja, és zárja a rima glottidis elülső részét (a pars phonaceát).

A hangrés teljes bezárásához mindemellett szükség van a két cartilago arytenoidea között kifeszülő kettős izomra, a m. interarytenoideusra. Ennek elülsőbb része a pars transversa, míg hátulsóbb a pars obliqua. A két izom egymás felé húzza a cartilago arytenoideákat, így zárva a hangrés hátulsó részét is (pars respiratoria).

Beszéd közben a pars phonacea ritmikus zárásával – nyitásával generáljuk az emberi beszédre jellemző frekvenciájú rezgéseket. Nyugalmi légzés során csak a pars respiratoria van nyitva. A hangrés teljes zárása a hasprés létrehozása során fontos, mely egyrészt a tüsszentés és köhögés első lépése (a levegő összesűrítése, majd a nagy nyomás miatt nagy sebességgel történő kiengedése), valamint elengedhetetlen tényező nehéz tárgyak felemelésekor, székeleskor is.

![img-27.jpeg](img-27.jpeg)
Gégeizmok: a pajzsporc, a nyelvcsont és a köztük lévő membrán bal oldala eltávolítva.

A membrana triangularis külső felszínén elhelyezkedő, a cartilago arytenoideától a cartilago thyroideához húzódó izom a m. thyroarytenoideus, melynek feladata a membrana triangularis erősítése, valamint a gyűrűporc előredöntése, és ezzel a ligamentum vocale megrövidítése, feszülésének csökkentése. Legmedialisabb része (m. vocalis) a ligamentum vocaléval párhuzamosan haladva a szalag feszességét szabályozza. Az izom pajzsporcról fölfelé kisugárzó része a m. thyroepiglotticus, mely egy másik, a m. interarytenoideusból kisugárzó izomnyalábbal (m. aryepiglotticus) a gégebemenet (aditus laryngis) tágasságát szabályozza: a m. thyroepiglotticus minimalisan képes lefelé húzni az epiglottist, míg a m. aryepiglotticus képes a ligamentum aryepiglotticumok által határolt térséget (magát az aditust) szűkebbre húzni. A két mozgás minden nyelés folyamán reflexesen lejátszódik.

Az izmok beidegzését (a m. cricothyroideus kivételével, ld. fentebb) a n. laryngeus recurrens végága, a n. laryngeus inferior végzi, mely ideg a n. vagus (n. X.) ágrendszeréhez tartozik (az idegek pontos lefutását ld. lentebb, a gége és a garat beidegzését tárgyaló résznél).

20

ANATÓMIA TÚLÉLŐKÖNYV

#anatómiatúléllőkönyv

![img-28.jpeg](img-28.jpeg)
A ventriculus laryngis helyzete: jobb hátulról rátekintve, a gége nyálkahártyája egy darabon átvágva, eltávolítva.

Az e fölötti, lefelé szűkülő terület a gégetornác (vestibulum laryngis). Ha megfigyeljük a gége szerkezetét, láthatjuk, hogy a ligamentum vestibulare és a ligamentum vocale között a gége ürege nem rendelkezik „oldalfallal": a ligamentum vocalétól lefelé találjuk a membrana triangularist, a ligamentum vestibularétól felfelé látjuk a membrana quadrangularist. A két szalag közötti területen a gége nyálkahártyája mintegy kiboltosul, apró, zsákszerű kiöblösödést alakít ki: ez a ventriculus laryngis Morgagni (elülső pólusát szokás saccus laryngisként is említeni). Nyálkahártyájában lévő mirigyei segítségével feladata egyrészt a hangredők (plica vocalis) nedvesítése, másrészt mint rezgőtér részt vesz a hangredők keltette hang kialakításában.

A rima glottidis alatti terület a cavum subglotticum, mely lefelé a légcsőben folytatódik. A ligamentum conicum átvágásával a cavum subglotticumba nyitunk utat.

# A gége nyálkahártyája és üregrendszere

A gége nyálkahártyája szorosan rögzített annak membránjaihoz, a membrana quadrangularis és membrana triangularis belső felszínéhez.

A gége ürege a gégebemenettel kezdődik (aditus laryngis), mely a garat alsó részéből (hypopharynx) nyílik, és melyet előlről az epiglottis, oldalról a plica aryepiglottica, hátulról a nyálkahártyával borított kannaporcok határolnak. A plica aryepiglottica nem más, mint a nyálkahártyával lefedett ligamentum aryepiglotticum és m. aryepiglotticus együttese.

Az aditus laryngison keresztül a gége üregrendszerébe jutunk, melyet három kisebb részre oszthatunk.

Ha frontalis metszeten vizsgáljuk a géget, akkor azt látjuk, hogy ürege először elkeskenyedik, majd egy szűkület után lefelé ismét tágulni kezd. A szűkület legkeskenyebb része a ligamentum vocalék közötti területre esik: ez a hangrés, vagyis a rima glottidis.

![img-29.jpeg](img-29.jpeg)
A gége ürege: hátulsó fala levágva, hátulról rátekintve.

Magyar nyelvben gyakran hangszalagként említjük a hang keltéséért felelős szerkezeteket. A ligamentum vocale, mely tulajdonképpen a hangszalag nem önmagában kelti ezen mechanikai rezgéseket. A magyar hangszalag kifejezésnek leginkább a nyálkahártyával borított ligamentum vocale, valamint a vele párhuzamosan haladó m. vocalis együtt felelnének meg (helyesebb lenne tehát hangredőnek nevezni).

21

ANATÓMIA TÚLÉLŐKÖNYV

#anatómiatúléllőkönyv

![img-30.jpeg](img-30.jpeg)
A gége ürege frontalis metszeten, hátulról rátekintve.

A gége felső részébe alkalomadtán betekinthetünk egyszerű gégetükörrel. Az apró eszközt a szájüregben hátra tolva a gége felső részét, vagyis a vestibulum laryngis területét, valamint a plica vocalisokat vizsgálhatjuk, felülnézetben.

A gége üregrendszerébe ugyancsak betekintünk (laryngoscopia), mely történhet diagnosztikus céllal, vagy terápiás beavatkozás, például ún. endotrachealis tubus behelyezésének célzatával (utóbbi a lélegeztetéshez szükséges).

Különösen érdekes megfigyelni a plica vocalis mozgásait különböző hangadási formák közben (beszéd, éneklés). Erre YouTubeon számtalan videó áll rendelkezésre – például egy TedTalk formájában, amelyben egy beatboxer gégejét figyelhetjük belülről, akció közben. Érdemes rákeresni.

![img-31.jpeg](img-31.jpeg)

![img-32.jpeg](img-32.jpeg)
A hangrés (rima glottidis) képe laryngoscopia során: fent zárt, lent nyitott állapotban.

# ANATÓMIA TÚLÉLŐKÖNYV

## A garat és gége vérellátása, beidegzése

A garat és gége vérellátását elsődlegesen az a. carotis externa rendszere biztosítja.

A garat és a gége oldalfala mellett felszálló a. carotis communis a 4. nyakcsigolya magasságában ágazódik el a lateralisabb és hátsóbb helyzetű a. carotis internára, mely ágak nélkül húzódik a koponya canalis caroticusához. Az elülsőbb, medialisabb a. carotis externa rögtön az a. carotis communisból való elágazódása után (bifurcatio carotidis) elkezdi leadni ágait.

Előre, a pajzsporc felső szélének magasságában leadott első ága az a. thyroidea superior, mely a pajzsmirigy felső részének ellátását végzi. Ennek ága, az a. laryngea superior a membrana thyroidea nyílásán keresztül belép a gége belső terébe, ahol elágazódva elsősorban a rima glottidis feletti terület ellátásáért felel.

![img-33.jpeg](img-33.jpeg)
A garat, a gége és a pajzsmirigy fő artériái a nyak oldalnézetén.

![img-34.jpeg](img-34.jpeg)
Az arc mély vénái.

A gége alsó része, a cavum subglotticum, valamint a légcső felső része vérellátását az a. subclavia truncus thyrocervicalisából kapja, az a. thyroidea inferioron keresztül. Az artéria azért is fontos, mert közte és a garatfal között húzódik felfelé gégehez a n. laryngeus recurrens (ld. lentebb).

A garat vérellátását elsődlegesen az a. carotis externa második, medial felé, a garat mögé adott ága, az a. pharyngea ascendens ágrendszere végzi. Ezen kívül a garat megfelelő részeinek vérellátásához hozzájárulnak a nyelv, a lágyszájpad és a gége artériái is.

A garat vénás vérét a plexus pterygoideus, valamint a garat falát körbevevő vénás hálózat (plexus pharyngeus) vezeti a v. jugularis interna irányába.

A gége vénái – artériáihoz hasonlóan – nagyrészt a pajzsmirigy érrendszerével állnak kapcsolatban, valamint a garat vénás rendszerén keresztül vezetnek a v. jugularis internába.

![img-35.jpeg](img-35.jpeg)
A gége és a pajzsmirigy vénás elvezetése.

ANATÓMIA TÚLÉLŐKÖNYV

#anatómiatúléllőkönyv

A garat és a gége nyirokerei részben a m. sternocleiduoastoideus mentén elhelyezkedő mély nyaki nyirokcsomók (nodi lymphatici cervicales profundi) irányába, részben a garat mögötti nyirokcsomók (nodi lymphatici retropharyngeales) irányába dernálódnak.

A garat nyálkahártyájának beidegzését felső részén a n. glossopharyngeus (n. IX.), alsó részén, valamint a garatfúzó izmok beidegzését a n. vagus (n. X.) biztosítja. Az idegek részletes lefutását ld. A perifériás idegrendszer c. fejezet megfelelő részénél.

A gége beidegzését teljes egészében a n. vagus (n. X.) rendszere végzi. A garat mellett, a nyaki nagyerek társaságában leszállva látjuk a n. vagust (n. X.), melyből előrefelé az a. laryngea superior társaságában húzódik a n. laryngeus superior. Két ágra válva ellátja a gége nyálkahártyájának felső, rima glottidis feletti részét (ez a membrana thyrohyoidea nyílásán belépő r. internus), valamint a hangmagasságot szabályozó m. cricothyroideust (r. externus).

![img-36.jpeg](img-36.jpeg)
A gégeizmok beidegzése, jobbról rátekintve: balra a garat teljesen, a cartilago thyroidea részben eltávolítva.

A gége másik idege a n. laryngeus recurrens (valamint végága, a n. laryngeus inferior), mely egyrészt ellátja a cavum subglotticum területét, valamint a gége összes többi izmát. Az ideg különlegessége, hogy a n. vagus (n. X.) a nagyerek között leszáll egészen a mellkasba, ahol leadja n. laryngeus recurrens nevű ágát.

Az ideg bal oldalon az arcus aortae előtt válik le a n. vagusból (n. X.), majd a ductus arteriosus Botalli alatt (ld. a szív anatómiájánál) hátrafordulva az oesophagus és a trachea közötti barázdában (sulcus opesophagotrachealis) száll vissza a gégéig.

Jobb oldalon valamivel fentebb, az a. subclavia dextrát kerüli meg előlről hátrafelé, majd ugyancsak az oesophagus és a trachea közötti barázdában húzódik a gégéhez.

Fölfelé mindkét oldalon az ideg az a. thyroidea inferior és a garat fala között halad. A pajzsmirigy műtétjeinél a vérzés csökkentésére annak artériáit lefogjuk. Fontos, hogy mindezen cselekedetek előtt a n. laryngeus recurrenset ki kell emelni, nehogyan ténykedésünk során megsértsük, és ezzel a gégeizmok bénulását, a hangrész záródását okozzuk.

![img-37.jpeg](img-37.jpeg)

ANATÓMIA TÚLÉLŐKÖNYV

#anatómiatúlelőkönyv

A n. laryngus recurrens gerinces törzsön belüli közös eredetű evolúciónk bizonyítéka. Halakban, melyek nem rendelkeznek nyakkal, az ideg rövid, a koponya basistól a gégenek megfelelő szerkezetekig fut. Az evolúció előrehaladtával, a különböző gerinces osztályokban az egyre hosszabb nyak megjelenésével apró mutációk folyamán az ideg is egyre hosszabbra nyúlt, ugyanakkor megőrizte eredeti lefutását (vagyis a megfelelő garatívekhez tartozó artériák megkerülését), még akkor is, ha a környező viszonyok az évmilliók során átrendeződtek. A n. laryngeus recurrens a zsiráfban pl. több méter hosszú.

![img-0.jpeg](img-0.jpeg)
Az alsó légutak első néhány generációja.

ANATÓMIA TÚLÉLŐKÖNYV

#anatómiatúléllőkönyv

# A légcső és az alsó légutak anatómiája

A rima glottidis alatti területtel kezdődően az alsó légutakról beszélhetünk, melyekbe beleértjük a légcsövet, valamint a teljes bronchusfát, egészen az léghólyagokig (alveolus).

A gége a 6-7. nyakcsigolya magasságában folytatódik a legcsőben (trachea). A nagyjából 2 cm átmérőjű cső elülső és oldalsó falát (paries fibrocartilagineus) C alakú porcok (cartilago tracheae) erősítik (16-20 darab), míg a fal hátulsó része lapos, nem tartalmaz porcot (paries membranaceus). Közvetlenül mögötte találjuk az ugyancsak a 6-7. nyakcsigolya magasságában, a garat folytatásaként lefelé húzódó nyelőcsövet (oesophagus).

A cartilago cricoidea alsó pereme és az első cartilago tracheae között kifeszülő szalag a ligamentum cricotracheale. Ugyancsak itt, az első két C porc előtt találjuk a pajzsmirigy (glandula thyroidea) két lebenyét (lobus dexter, lobus sinister) összekötő nyakát (isthmus).

Nyakon való lefutása közben a trachea és az oesophagus között két oldalon találjuk a sulcus oesophagotrachealist, melyekben a jobb és bal n. laryngeus recurrens (n. vagus, n. X.) halad felfelé a mellkasból, a gégéhez. A nagy nyaki ereket és a n. vagust tartalmazó vagina caroticával csak lazán érintkezik.

![img-1.jpeg](img-1.jpeg)

A trachea a nyak elülső régiójában húzódik lefelé, az apertura thoracis superioron keresztül belép a mellkasba, annak mediastinumába (ld. később), majd a 4. hátcsigolya magasságában szétválik két fő ágára (bifurcatio tracheae), a jobb (bronchus principalis dexter) és bal (bronchus principalis sinister) főhörgőre. Az oszlásban a trachea lumene félhold alakban kissé beemelkedik (carina tracheae). A jobb főhörgő általában tágabb, meredekebb és rövidebb, mint a bal. Ennek következménye, hogy a légcsőbe jutott idegen test nagyobb eséllyel kerül a jobb főhörgőbe, mint a balba.

Mellkasi szakasza mellett közvetlenül jobb oldalon helyezkedik el az aorta egyik fő ága (a. innominata), míg a bal főhörgő felett előlről-hátrafelé hajlik át az arcus aortae. Valamivel felületesebben ugyancsak a mellkasi szakasz előtt húzódik keresztben a v. brachiocephalica sinistra, valamint a gerincoszlop jobb oldaláról a v. azygos a jobb főhörgő felett áthajolva ömlik a v. cava superiorba (ld. lentebb is, a tüdők felszíneinél, szomszédos szerveinél). A légutak oszlásait „generációknak" tekintjük, a trachea a 0. generáció, a főbronchusok az 1.

![img-2.jpeg](img-2.jpeg)
A tüdőlebenyek, előlnézetben.

A főhörgők oszlásától lefelé minden további hörgő (bronchus) és hörgőcske (bronchiolus) oszlása dichotomikus, azaz többségében az „anyaág" két, közel azonos méretű ágra válik szét. A két főhörgő belép a tüdők medialis felszínén azok állományába (hilum pulmonis), majd ezt követően azokon belül elágazódik. A főhörgők elsődlegesen a tüdőlebenyeknek megfelelő ágakat (bronchi lobares) adják le, a bal tüdő esetén kettőt (bronchus lobaris superior, bronchus lobaris inferior). A jobb oldalon az oszlás kicsit bonyolultabb.

27

# ANATÓMIA TÚLÉLŐKÖNYV

A bronchus principalis dexter először kettéágazik a felső tüdőlebenyhez húzódó bronchus lobaris superiorra, valamint az ún. bronchus intermediusra. Utóbbi rövid lefutás után ismét kettéágazva adja a bronchus lobaris mediust és bronchus lobaris inferior.

A bronchus lobarisok már a saját lebenyükön belül elágazódva adják a tüdőlebenyeket alkotó segmentumoknak megfelelő bronchi segmentalest.

A bal tüdő felső lebenye 5, míg az alsó 4 segmentumból áll, így a bronchus lobaris superior sinister 5, míg a bronchus lobaris inferior sinister 4 bronchus segmentalist ad.

Jobb oldalon a felső lebeny 3, a középső 2, az alsó 5 segmentumból alakul ki, így a bronchus lobaris superior dexter, bronchus lobaris medius dexter és bronchus lobaris inferior dexter ennek megfelelő elágazódási mintázatot mutat.

![img-3.jpeg](img-3.jpeg)
A tüdő segmentalis szerkezete a jobb középső lebenyen bemutatva. Magyarázatot ld. a szövegben.

A segmentumokon belül tovább oszló bronchus segmentalisok elágazódása után további 6-7 oszlás következik, így összesen 9-10 bronchus generációról beszélünk (bronchus principalis --&gt; bronchus terminalis). Összességében a bronchusok szerkezetéről elmondható, hogy a tracheához hasonlóan porccal megerősített fallal bírnak.

Az utolsó bronchus generáció (bronchus terminalis) ágrendszere (és az azt körülvevő tüdőszövet) alkotja a lobulus pulmonist. A bronchus terminalis ágai (bronchiolusok) falában már nem találunk porcot, az kötőszövetből és simaizomból áll. A lobulus pulmonison belül oszló bronchiolusok is kialakítanak összesen 6-8 generációt, melyek közül az utolsó hármat bronchiolus respiratoriusnak nevezzük.

Az utolsó bronchiolus respiratoriusok elágazásával jön létre a ductus alveolarisok 2 generációja (a ductus alveolarisok is oszlanak egyszer). Ezek fala vékony, és belőlük a tér minden irányában nyílnak a tüdő léghólyagocskái (alveolus pulmonis), legvégükön szőlőfűrt alakban (saccus alveolaris).

Összeszámolva ez 22-23 légútgenerációt jelent a tracheától az alveolusokig. Itt fontos megjegyezni, hogy a gázcserében, azaz a légúti O₂ érpályába lépésében, valamint a vérben lévő CO₂ légutakba diffundálásában csak az utolsó 3 típus, azaz a légutak utolsó 6 generációja (3 generáció bronchiolus respiratorius, 2 generáció ductus alveolaris és az alveolusok) játszik szerepet, mivel ezek fala kellően vékony ahhoz, hogy lumenükből a hozzájuk fekvő kapillárisokba diffundálhasson az oxigén (fordított irányban pedig a szén-dioxid). A fentebbi ~15-17 generáció, valamint a gége, garat, orr- és szájüreg, tehát a légutak nagy része csupán a légcserében, vagyis a levegő terminális légutakba vezetésében játszik szerepet. (Egyes könyvek, illetve tanulmányok szerint ennél akár jóval több generációnyi ductus alveolaris is előfordulhat, így tehát a teljes fentebbi részben csupán ÁTLAGOKRÓL beszélhetünk, az egyéni variancia nagy lehet!).

Ez azt is jelenti, hogy minden egyes légvétel során (egy átlagos felnőtt belégzési térfogata közel 500 ml) a belélegzett levegőnek csak a legelső része (kb. 350 ml) jut le a terminális légutakba, ahol azt kitöltve lehetővé teszi a gázcserét a kapillárisokkal. A levegő maradék része (közel 150 ml) a fentebbi, gázcserében részt nem vevő, ún. vezető, vagy másnéven konduktív légutakban „áll”. Páratartalmában változik ugyan (a légutak hámja miatt a bennük áramló levegő párásodik), de O₂ és CO₂ összetétele érdemben nem változik, közel belélegzett formájukban kerülnek kilégzésre. A légutakba jutó levegőoszlop ezen részét nevezzük anatómiai holtetrnek. Ennek következménye, hogy a kilélegzett levegő O₂ tartalma sem 0%, hanem 15-16% körül.

ANATÓMIA TÚLÉLŐKÖNYV

#anatómiatúléllőkönyv

![img-4.jpeg](img-4.jpeg)
A légútrendszer elágazódása. Fontos megjegyezni, hogy az ábra torzít: az egyes ágak általában két egyenlő részre válnak szét. A légutak legalsó része mikroszkópikus, tehát az ábra alsó részei jobban nagyítottak, mint a felsők!

A tüdő gázcseréért felelős szerkezeti egysége a lobulus pulmonis, melyek összességében a segmentumokat alkotják, utóbbiakból pedig a lebenyek (lobus) állnak össze. A lobulust piramis alakú területként képzelhetjük el, melynek alapja a tüdő külső felszíne felé tekint, míg csúcsa annak belseje felé néz. Utóbbin lép be a bronchiolusokra oszló bronchus terminalis, valamint a vele közel megegyező méretű, oxigénben szegény vért szállító a. pulmonalis ág. Ugyancsak a bronchusfával együtt haladnak az annak vérellátását biztosító a. bronchialis, v. bronchialis és n. bronchialis, melyek méretükben igencsak elmaradnak a bronchusétól.

Az alveolusokban, ductus alveolarisokban és bronchiolus respiratoriusokban a légutak lumenéből az $\mathrm{O}_2$ az alveolusok falát alkotó ún. pneumocytákon keresztül (ld. lentebb) az alveolusok külső felszínén futó kapillárishálózatba diffundál (a kapillárisok az a. pulmonalis ágrendszeréből származnak). A kapillárisok a lobulusok (tehát a piramisok) peremén haladó, ún. interlobularis septumban (septum interlobulare) futó oxigénben gazdag vért szállító v. pulmonalisokká állnak össze. Ugyancsak a septum interlobularékban találjuk a tüdő nyirokereit, melyek a tüdőkapu felé vezetik a nyirkot, mi több, az interlobularis septumoknak köszönhetjük a tüdő márványos rajzolatát (ha közelről ránézünk, olyan, mintha apró sokszögekből állna össze – amit látunk, a lobulusok alapja, határaik a septum interlobularék).

Összefoglalva tehát a lobulus pulmonis csúcsán lép be a bronchus terminalis, melynek elágazódása alkotja a lobulust magát. A bronchiolusfa elágazódását követi végig az a. pulmonalis, valamint a „bronchialis képletek”. Ezzel szemben a v. pulmonalisok a lobulusok peremén helyezkednek el, a septum interlobularékban.

28

ANATÓMIA TÚLÉLŐKÖNYV

#anatómiatúléllőkönyv

![img-5.jpeg](img-5.jpeg)

Szemügyre véve a tüdők finomabb szerkezetét, azt tapasztaljuk, hogy a bronchusfa oszlásait végigkísérve azok fala egyre vékonyabb lesz, hámjuk egyre inkább ellaposodik. Míg a bronchusok falát porc, simaizom és kötőszövet alkotja és hámbélésük többmag soros csillószőrös hengerhám, addig a bronchiolusokban már inkább köb alakúak a csillószőrös sejtek. Mind a bronchusok, mint a bronchiolusok fala tartalmaz mirigyeket is. A bronchiolus terminalisok fala már mirigymentes, nem minden hámséjt rendelkezik csillókkal, ugyanakkor feltűnik egy speciális sejtcsoport, a Club-sejtek (vagy régebbi nevén Clara-sejtek), melyek különböző szekterált anyagaikkal a bronchiolus hámborításának védelméért felelnek. A ductus alveolarisok hámja hasonló, ugyanakkor a belőlük folyamatosan kiboltosuló alveolusok miatt ezek már nem igen rendelkeznek saját fallal.

![img-6.jpeg](img-6.jpeg)
Az alveolusok anatómiája: az alveolaris teret határoló sejtek, valamint az alveolusok közötti kötőszövet. Balra az ún. alveolokapillaris membrán szerkezete. Magyarázatot ld. a szövegben.

ANATÓMIA TÚLÉLŐKÖNYV

#anatomiatúlelőkönyv

Az alveolusok falát elsősorban laphámsejtre emlékeztető, ún. 1. típusú pneumocyták alkotják. Ezek külső felszínén membrana basalist találunk, amelyhez kötőszövet, valamint a kötőszövetben futó kapillárisok fekszenek hozzá. Az 1. típusú pneumocita – membrana basalis – kapilláris endothel triásza az ún. vér-levegő gát, vagy másnéven az alveolokapilláris membrán. Ennek vastagsága nagyban meghatározza a $\mathrm{O}_2$ véráramba jutási képességét (a $\mathrm{CO}_{2}$-t kevésbé befolyásolja, az inkább a légvételek gyakoriságán múlik – vagyis ha a beteg gyorsan veszi, kapkodja a levegőt, attól vérének $\mathrm{O}_2$ telítettsége nem fog jelentős mértékben változni, ugyanakkor annak $\mathrm{CO}_{2}$ tartalmát jelentősen lecsökkenti – részleteiben ld. az élettanban).

Az 1. típusú pneumocyták melletti másik, ritkásabban elhelyezkedő sejt az ún. 2. típusú pneumocita. Ez sokkal inkább a lumenbe domborodik, és elsődleges feladata nem a gázcsere megvalósítása, hanem az alveolus belső felszínére történő kiválasztás, az ún. surfactant szekréciója. A surfactant (Surface Active AgeNT) egy lipidekből és fehérjékből álló felületaktív anyag – mint neve is utal erre –, mely az alveolusok „nyitvamaradását" segíti.

Az alveolusok belső felszínét vékony folyadékréteg borítja (tulajdonképpen víz), s mint olyan, fizikai kvalitásainál fogva felszínének minimalizálására törekszik (felületi feszültség), vagyis gömb alakot szeretne felvenni. Kilégzés során, amikor a levegő távozik az alveolusból, az teljesen összeeshet, falai összetapadhatnak (mint egy leeresztett luflé) a folyadék összehúzó ereje miatt. Belégzésnél ugyan újra ki tud nyílni, ez azonban sokkal nagyobb energiát igényel a belégző részéről (ld. az összetapadt lufit is nehezebb felfújni), másfelől a légvételenként újra és újra összetapadó falak egy idő után sérülnek, gyulladásos sejtek halmozódnak fel bennük, megvastagszik a basalis membrán és hosszabb távon a tüdő a gázcserére alkalmatlanná válik. A surfactant a vízmolekulák közé ékelődve lecsökkenti a felületi feszültséget, így az alveolus kilégzésben sem „ereszt le" teljesen, falai nem tapadnak össze.

A két szomszédos alveolus közötti szövet a septum interalveolare, mely azonban nem teljes, a szomszédos alveolaris térségek pórusokon (Kohn-pórus) keresztül közlekednek egymással. Ezen septumokban, illetve magukban az alveolusokban is megtalálhatóak a tüdő speciális falósejtjei, az ún. alveolaris macrophagok. Ezek mintegy takarító berendezésként működnek: az alveolusokba lejutott szennyeződéseket bekebelezve az alveolaris septumokba, majd onnan a septum interlobularéka vándorolva a nyirokkeringésbe lépnek. Az emberi környezetszennyezés, dohányzás következtében ezért feketés rajzolatú a tüdők külső felszíne: az alveolaris macrophagok az interlobularis septumba szállítják a koromszemcséket.

A légutak – és terminalis tágulataik – tárgyalása után térjünk rá a tüdőkre, mint makroszkópos entitásokra. Az alábbiakban részeiket, felszíneiket, majd testen belüli helyzetüket vesszük szemügyre.

![img-7.jpeg](img-7.jpeg)
A tüdőkapuk szerkezete: a tüdők kissé kifordítva, medialis felszínüket látjuk, teljesen borítja őket a pleura visceralis.

ANATÓMIA TÚLÉLŐKÖNYV

#anatómiatúléllőkönyv

# A tüdők anatómiája

A tüdők (pulmo) halványrózsaszín, levegővel telt szervek, melyek a mellkas két, oldalsó térségében, a pleuraűrben (ld. lentebb) helyezkednek el. Felső csúcsuk (apex pulmonis) a mellkasbemenet (apertura thoracis superior) fölé emelkedik, ahol a nyakizmok (m. scaleni) védelmében helyezkedik el. Bordakosár felé tekintő felszínük a facies costalis, a rekeszen fekvő a facies diaphragmatica (basis pulmonis). A medialis (mediastinum felé néző) felszínük a facies mediastinalis, ezen találjuk a tüdőkaput (hilum pulmonis), melyen keresztül a főbronchusok, a pulmonalis, valamint bronchialis erek, illetve idegek belépnek a tüdő állományába.

Anatómia demonstráció / vizsgán gyakori kérdés, hogy hogyan állapítható meg a tüdők oldalisága. Erre a következő válaszok adhatók – hasznossági sorrendben.

1. Józan paraszti ésszel a jobb tüdő az, amelyik a páciens jobb mellkasfelében helyezkedik el (mivel a röntgenfelvétel két irányból is nézhető, nagy R vagy nagy L betűvel mindig jelölik a megfelelő oldalakat).
2. A tüdők oldalisága megállapítható a tüdőlebenyek száma alapján. A jobb tüdő – mint fentebb, a bronchusfánál láttuk – 3 lebenyből áll, melyekben a segmentumok 3-2-5 arányban oszlanak meg. Ezzel szemben a bal tüdő kétlebenyű, 5-4 segmentum megoszlással. A bal tüdő felső lebenyének jellegzetes része a lingula pulmonis is.
3. A tüdők oldalisága megállapítható a tüdőkapukon áthaladó képletek elrendeződése alapján is. Jobb oldalon a bronchus principalis dexter lép be legfölül (ún. eparterialis helyzetben), ettől előrébb, illetve valamivel lentebb találjuk az a. pulmonalist (ún. hypobronchialis helyzetben), míg legalul haladnak a v. pulmonalisok. Jobb oldalon tehát a belépési sorrend főntről lefelé: B-A-V (bronchus – artéria – véna). Bal oldalon az a. pulmonalis halad legfelül (ún. epibronchialis helyzetben), alatta találjuk a bronchus principalis sinistert (ún. hyparterialisan), míg legalul itt is a v. pulmonalisok haladnak – a sorrend tehát bal oldalon főntről lefelé: A-B-V (artéria – bronchus – véna)

![img-8.jpeg](img-8.jpeg)
A jobb oldali tüdő medialis felszíne: benyomatok és szomszédos szervek.

ANATÓMIA TÚLÉLŐKÖNYV

#anatómiatúléllőkönyv

A tüdőlebenyek fő elválasztását mindkét oldalán a ferde barázdák (fissura obliqua) végzik, míg jobb oldalon megtaláljuk a vízszintes lefutású fissura horizontalist is. A fissura horizontalis választja le a felső lebenyről a középsőt.

A tüdők külső felszínét a mellhártya (pleura) zsigeri lemeze (pleura visceralis, vagy pleura pulmonalis) fedi, ez tulajdonképpen hozzánőtt a tüdőkhöz mint a szőlőszemhez a héja, behajlik a fissurákba, valamint az interlobularis septumokkal is folytonos. A tüdőkapuk körül a pleura pulmonalis medial felé hajlik, hogy a fali mellhártyában (pleura parietale) folytatódjon (ld. lentebb).

A tüdők medialis felszínén (facies mediastinalis) a mellkas középső részében (mediastinum) elhelyezkedő szervek benyomatokat képeznek. Lévén a mediastinumban lévő szervek nem szimmetrikusak, a jobb és bal tüdő mediastinalis felszínének benyomatai eltérőek.

A jobb tüdő tüdőkapu fölötti részén az aortaívből jobb oldalon kilépő truncus brachiocephalicus, valamint a belőle leváló a. subclavia dextra okoz benyomatot, mi több, utóbbi a tüdőcsúcs előtt is áthajlik. Valamivel előrébb halad a v. subclavia dextra, mely lefelé folytatódik a v. brachiocephalica dextrában, majd a v. cava superiorban. Utóbbi a tüdőkapu felett fölveszi a gerincoszlop mellett jobb oldalon húzódó v. azygost. Közvetlenül a tüdőkapu mögött sekély benyomatot képez a jobb tüdőn a nyelőcső (oesophagus) is, míg a tüdőkapu előtti területen a szív által létrehozott mélyedés (impressio cardiaca) található.

![img-9.jpeg](img-9.jpeg)
A bal oldali tüdő medialis felszíne: benyomatok és szomszédos szervek.

A bal tüdő esetén a tüdőkapu előtti területen jóval nagyobb benyomatot látunk (incisura cardiaca) a bal felé csavarodó szív miatt. Ettől felfelé a bronchus principalis sinister fölött hátrahajolva találjuk az arcus aortae, majd a tüdőkapu mögött húzódik lefelé az aorta descendens. A tüdőkapu fölött ugyancsak láthatjuk a bal a. subclaviát, valamint valamivel előrébb a bal v. subclaviát – akárcsak jobb oldalon, itt is áthajlanak laterára a tüdőcsúcs előtt.

ANATÓMIA TÚLÉLŐKÖNYV

#anatómiatúléllőkönyv

# A pleura és a pleuraűr

A tüdők a mellkas oldalsó régióiban, a pleuraűrben helyezkednek el. A pleura egy kötőszövetből és laphámból (mesothelium) álló lemezrendszer, melyen megkülönböztetünk egy, a mellkas falához simuló lemezt (pleura parietalis), valamint egy, a tüdők külső felszínén elhelyezkedőt (pleura visceralis). A két lemez nem független egymástól, a tüdőkapuk (hilum pulmonis) körüli területen, valamint ez alatt (ligamentum pulmonale) átfordulnak egymásba. Egyébként a két pleura lemez között találjuk a pleuraűrt (cavum pleurae), melyet normál esetben néhány milliliter folyadék tölt ki. A két lemez tulajdonképpen olyan, mint két egymásba tett lufi, amelyek a szájuknál átfordulnak egymásba.

A pleura parietalis ezáltal zárt térséget képez a tüdők számára. Attól függően, hogy a mellkas mely részén helyezkedik el, a pleura parietalis különböző neveket visel. A bordakosár belső felszínén haladó fascia endothoracicăhoz fekvő pleura parietalis rész a pleura costalis, a diaphragma felső felszínére boruló rész a pars diaphragmatica, míg a csigolyák mellől a sternum széléhez haladó, paramediansagittalis állású rész a pleura mediastinalis – utóbbin találjuk a pleura parietalis és pleura visceralis egymásba hajlását a tüdőkapuk körül, valamint a ligamentum pulmonale.

A pleura tüdőcsúcsok fölötti része a cupula pleurae, mely fölött a fascia endothoracica mint membrana suprapleuralis Sibson megvastagszik.

![img-10.jpeg](img-10.jpeg)
A pleura parietalis anatómiája: a tüdő és a pleura visceralis eltávolítva, a bordakosár és a pleura costalis egy része is a jobb oldalon eltávolítva.

Ha jobban szemügyre vesszük a mellkas szerkezetét, akkor láthatjuk, hogy kilélegzett állapotban a tüdők nem töltik ki teljesen a pleuraűrt. Ennek következtében a pleura parietalisnak vannak olyan részei, amelyek közé nem kerül tüdőrész.

ANATÓMIA TÚLÉLŐKÖNYV

#anatómiatúléllőkönyv

Ezek a területek az úgynevezett sinusok, vagy recessusok. Feladatuk, hogy belégzésben (amikor a diaphragma összehúzódik és lejjebb megy) „megnyílnak" és a beáramló levegő következtében tágló tüdőnek teret adnak.

A legfontosabb és legnagyobb a lateralis sinus (recessus costodiaphragmaticus vagy sinus phrenicocostalis), mely a pleura costalis és pleura diaphragmatica között helyezkedik el. Valamivel kisebbek (és elnevezésküben egyszerűbbek) a recessus costomediastinalis (sinus costomediastinalis) és a recessus phrenicomediastinalis (sinus phrenicomediastinalis). Előbbi a pleura costalis és pleura mediastinalis között helyezkedik el elől, közvetlenül a sternum mögött, míg utóbbi a pleura diaphragmatica és pleura mediastinalis között található, alul.

![img-11.jpeg](img-11.jpeg)
A tüdők helyzete a pleura űrben: jobb oldalon a bordák, a costalis és mediastinalis pleura, valamint a visceralis pleurával borított tüdő egy részt eltávolítva. Középen látszik a két pleura mediastinalis közötti terület, a mediastinum.

Mint élettanból látni fogjuk később, a mellkas szerkezete úgy van megalkotva (pusztán ízületei szerkezete miatt), hogy folyton belélegzett állapotba szeretne térni, míg a tüdő – rugalmas rostjai miatt – folyamatosan „össze szeretne esni", vagyis kilélegzett állapotba térni. A két egymásnak ellentétes erő – a mellkas tágulási tendenciája és a tüdő összeesési tendenciája – úgy egyenlítődik ki, hogy a tüdőfelszínhez rögzített pleura visceralis és a mellkas belső felszínéhez rögzített pleura parietalis között néhány milliliter folyadék található, mely rögzíti őket egymáshoz (mintha két üveglap közé cseppentenénk egy csepp vizet), vagyis azok nem tudnak eltávolodni egymástól. Ugyanakkor a rögzítés nem fix, mert a lemezek a légzőmozgások során elcsúszhatnak egymáson (csakúgy, mint a vízzel „összetapasztott" üveglapok).

Ha a mellkasfal sérülésén keresztül, vagy a kilyukadó tüdő miatt a pleuraűrbe levegő kerül, a pleura lemezek elválnak egymástól, a tüdő összeesik (engedve összeesési tendenciájának), légzésre alkalmatlanná válik. Ez a légmell, vagy más néven pneumothorax.

34

ANATÓMIA TÚLÉLŐKÖNYV

#anatómiatúléllőkönyv

# Az alsó légutak, a tüdők és a pleura vérellátása, beidegzése

A tüdők vérellátásának megértése nem egyszerű. Mindez abból adódik, hogy egyrészt a tüdők kettős vérellátással (tápláló és „gázcsere fló”) rendelkeznek, illetve hogy a gázcserehez szükséges erekben az ér neve és a benne áramló vér típusa közötti „különbség” konfúziót okozhat.

A szívtől távolódó erek egységesen az artéria nevet viselik – tartalmuktól függetlenül. A szív felé vért szállító ereket pedig vénáknak, vagyis visszereknek nevezzük, ugyancsak attól függetlenül, hogy milyen vér áramlik bennük.

Mindebből az következik, hogy a jobb kamrából induló truncus pulmonalis – mely a. pulmonaliszokká ágazódik – oxigén szegény vért szállít. Az a. pulmonalisok a tüdőkapun keresztül belépnek a tüdőkbe, majd a bronchusokat követve egyre kisebb ágakra válnak szét. Oxigénben szegény vérüket végül az alveolusok külső felszínét borító kapillárishálózatba öntik. Innen a gázcsereen átesett, oxigén dúsá vált vér a lobulus pulmonisok határán található v. pulmonalis ágakba szedődik össze, melyek egyre nagyobb vénákká összeállva végül a tüdőkapun keresztül kilépnek, és beleömlenek a bal pitvarba (oldalanként 2-2). Összefoglalva tehát az a. pulmonalisok oxigén szegény (tehát VÉNÁS) vért szállítanak a tüdőkbe, ahonnan az a gázcsereen átesve mint oxigén dús (tehát ARTÉRIÁS) vér áramlik vissza a szív felé a v. pulmonalisokon.

A tüdők másik vérellátása a tüdőszövet táplálásáért és oxigén ellátásáért, valamint a salakanyagok és a keletkezett szén-dioxid elszállításáért felelős. Elsőre talán meglepő, de a tüdőszövet nagy része nem magából az alveolusból elégíti ki O₂ igényét, és nem közvetlenül oda bocsájtja keletkező CO₂-jét. E mögött a molekulák diffúziós képességének limitáltsága áll (nem jutnak el elég messzire). A tüdő tápláló (nutritív) artériái az a. bronchialisok, melyek közvetlenül az arcus aortaeból, valamint az aorta thoracicából erednek és a bronchusokat követve ágazódnak el (kaliberükben azonban messze elmaradnak a légutak méretétől). A v. bronchialisok ugyancsak a bronchusok mentén szedődnek össze és vérüket a v. azygosba, v. hemiazygosba és v. hemi-azygos accessoriusba öntik. Helyenként a v. bronchialisok és a v. pulmonalisok kapcsolódnak egymással, így természetes módon is előfordul némi keveredés a v. bronchialisok oxigén szegény és v. pulmonalisok oxigén dús vére között. Ennek részleteit ld. az élettanban.

A pleura vérellátását a környező erek biztosítják. Artériás vére az a. thoracica interna, a. intercostalisok, a. bronchialisok felől származik, míg vénái a v. azygosba, v. hemiazygosba és v. hemi-azygos accessoriusba ömlenek.

A trachea vérellátásában megkülönböztetjük a nyaki szakasz, valamint a mellkasi szakasz vérellátását. A trachea nyaki szakaszának artériái az a. thyroidea inferiorból származó r. tracheo-oesophagealisok, illetve az a. thoracica interna r. trachealisai. A trachea mellkasi részének vérellátását a bronchialis artériák végzik. Nyaki szakaszának vénái a plexus thyroideuson keresztül a v. thryoideákba, mellkasi szakaszának vénái a v. azygosba, v. hemiazygosba és v. hemi-azygos accessoriusba ömlenek.

A tüdők nyirokerei a lobulusok mentén összeszedődve a hilum pulmonisban lévő nyirokcsomókon (nodi lymphatici hilares) keresztül a trachea melletti nyirokcsomó láncba (nodi lymphatici paratracheales) bocsájtják a nyirkot, ami onnan a truncus bronchomediastinalisokba ömlik. A jobb truncus bronchomediastinalis a jobb clavicula mögött felszállva beleömlik a truncus lymphaticus dexterbe, majd azon keresztül a jobb angulus venosusba, míg baloldalon a truncus bronchomediastinalis a ductus thoracicusba önti a tüdők nyirkát, hogy az azon keresztül jusson a bal angulus venosusba.

![img-12.jpeg](img-12.jpeg)
A trachea artériái: jobbról rátekintve.

الخليفة، وقد كان من المستحيل أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك من يحرص على أن يكون هناك

ANATÓMIA TÚLÉLŐKÖNYV

#anatómiatúléllőkönyv

![img-13.jpeg](img-13.jpeg)
A tüdő nyirokelvezetése a tüdő metszetén.

A tüdők beidegzése ugyancsak komplex. A légzés szabályozásában szerepet játszó érző-, valamint a hörgők parasympathicus beidegzését biztosító axonok a n. vagushoz (n. X.) tartoznak (r. bronchiales, r. pulmonales). A tüdők sympathicus beidegzésüket a gerincoszlop két oldalán elhelyezkedő truncus sympathicus dúcaiból (ggl. stellatum, ggl. thoracici) kapják. Minden idegág a tüdőkapun keresztül éri el a tüdőket, lefutásuk követi a légutakét. Az idegek együttesen a plexus pulmonalist képezik.

![img-14.jpeg](img-14.jpeg)

A pleura lemezeinek beidegzését a n. phrenicusok biztosítják. Itt fontos megjegyezni, hogy fájdalomérző beidegzéssel csak a pleura parietalis rendelkezik, a visceralis lemezek elvben nem tudnak fájni. Vérellátását az a. thoracica interna a. pericardiacophrenicája biztosítja. Vénás vérét a v. pericardiacophrenicák szállítják a v. brachiocephalikákba.

A parasympathicus beidegzés hatására a hörgők simaizmai összehúzódnak, a hörgők szűkülnek, míg a sympathicus beidegzés hatására hörgőtágulat lép fel. Ugyancsak hörgőtágító hatása van a mellékvesevelő sejtjei által a keringésbe bocsátott adrenalinnak. Hörgőszűkület például az éjszakai órákban (hajnali 4-6 között) jelentkezik, míg utóbbiak sportolás, félelem hatására jelentkeznek. Részleteikben ld. az élettanban.

36

ANATÓMIA TÚLÉLŐKÖNYV

#anatómiatúléllőkönyv

# A mediastinum

A jobb és baloldali pleuraürök között találjuk a mellkas középvonalában a gátorúrt, vagyis a mediastinumot, melyet elől a sternum, hátul a gerincoszlop, két oldalt pedig a pleura mediastinalisok határolnak.

![img-15.jpeg](img-15.jpeg)

Magyar gyakorlat szerint a mediastinumot a mellkasba belépő, és ott kettéoszló trachea felosztja egy hátulsó (mediastinum posterius) és egy elülső (mediastinum anterius) részre.

A mediastinum posteriusban találjuk a gerincoszlop előtt leszálló, majd attól kissé jobbra elhelyezkedő nyelőcsövet (oesophagus), valamint a gerincoszloptól kezdetben kissé balra, majd előtte haladó aorta descendenset (aorta thoracicát). Itt találjuk a test fő nyirokerét, a ductus thoracicust is. Ugyancsak itt találjuk a mellkasfal hátulsó részének vénás elvezetését végző ereket (bal oldalon a v. hemi-azygost és v. hemi-azygos accessoriust, jobb oldalon a v. azygost). A légcső (trachea) oszlásától (bifurcatio tracheae) lefelé ugyancsak a mediastinum posteriusban haladnak a n. vagusok a nyelőcső két oldalán. A gerincoszlop két oldalán elhelyezkedő truncus sympathicus is a mediastinum posterius képlete. A térség közvetlen folytatása a nyaknál megismert spatium retropharyngeumnak, illetve a DANGER-térnek! Itt fontos megjegyezni, hogy az oesophagus egy ponton a szívburok (pericardium) mögött halad el úgy, hogy kapcsolatba kerül a szív bal pitvarának hátulsó falával.

A mediastinum anterius tovább osztható a szív elhelyezkedése alapján: a szívburokba (pericardium, ld. a következő fejezetben) burkolt szív alkotja a mediastinum cardiacumot, míg a fölötte lévő terület (mediastinum supracardiacum) tartalmazza a csecsemőmirigyet (thymus) és a mellkas nagy ereit. A trachea – mint a mediastinum „osztó” képlete is a mediastinum supracardiacum része. A mediastinum cardiacumot teljes egészében kitölti a szív.

ANATÓMIA TÚLÉLŐKÖNYV

#anatómiatúléllőkönyv

Három képlet – a n. phrenicus, a. pericardiacophrenica és v. pericardiacophrenica – a mediastinum anteriusban haladva a pleura mediastinalis és a pericardium között húzódik a diaphragma respiratorium felső felszínéhez. A n. phrenicus a v. jugularis interna és a. carotis communis alkotta carotis hüvelytől lateralisan lép a mellkasba a v. subclavia mögött, de az a. subclavia előtt (tehát az erek között). Innen a mediastinum supracardiacumban halad, ahol csatlakozik hozzá az a. thoracica internából leválló a. phericardiacophrenica, valamint a v. brachiocephalicákba ömlő v. pericardiacophrenica.

![img-16.jpeg](img-16.jpeg)

A mellkas egésze, balról rátekintve: a bal tüdő teljesen,
a bal parietalis pleura mediastinalis és costalis lemeze részben eltávolítva.

A mediastinum supracardiacumban legelől a thymust találjuk, melynek alsó része érintkezésbe kerül a pericardiummal is. A thymust eltávolítva mögötte láthatóvá válik a v. cava superior, valamint a két v. brachiocephalica, melyekből létrejön.

A v. braciocephalicák mögött helyezkedik el medialisabban a n. vagus, valamint lateralisabban a n. phrenicus, mindkét oldalon (tehát a mediastinum supracardiacum területén a n. vagus még elől van, míg a bronchus principalisok mögé lépve lentebb a mediastinum posteriusba kerül).

ANATÓMIA TÚLÉLŐKÖNYV

#anatómiatúléllőkönyv

Még hátrébb lépve találjuk a nagy artériák rétegét: az arcus aortae, mely a bronchus principalis sinistert megkerülve a mediastinum supracardiacumból a mediastinum posteriusba kanyarodik, valamint az arcusból fölfelé eredő nagy ágakat (balról jobbra tr. brachiocephalicus, a. carotis communis sinistra, a. subclavia sinistra), illetve az arcus homorulatában található tr. pulmonalis oszlását (a. pulmonalisok). A bal oldali a. pulmonalis rövid úton belép a bal tüdőbe, míg a jobb a. pulmonalis az aorta ascendens és a v. cava superior mögött húzódik a jobb oldalihoz. A n. vagusból leváló n. laryngeus recurrens a bal oldalon a ligamentum arteriosum Botallit megkerülve hajlik hátra, a mediastinum posterius területére, ahol a trachea és az oesophagus közötti barázdában (sulcus oesophagotrachealis) halad a gégéhez, míg jobb oldalon az a. subclavia dextra megkerülésével éri el ugyan ezt.

![img-17.jpeg](img-17.jpeg)
A mellkas egésze, jobbról rátekintve: a jobb tüdő teljesen,
a jobb parietalis pleura mediastinalis és costalis lemeze részben eltávolítva.

ANATÓMIA TÚLÉLŐKÖNYV

#anatómiatúléllőkönyv

# A tüdők a mellkasban

Mint láttuk, a tüdők a mellkas oldalsó régióiban, a pleuraűrben helyezkednek el. Klinikai orvosi szempontból a légzőrendszer vonatkozásában talán legfontosabb, illetve leghasznosabb tudás a tüdők, valamint a pleuraűr felszíni vetületének ismerete. Lévén a tüdők vizsgálata közben a légzőmozgásokat nem tudjuk kiiktatni (ugyanis a légzés hiánya hosszabb távon az élettel összeegyeztethetetlen, célszerű a pleura határokat leírni, majd ezen belül a tüdők helyzetét megadni mind a belégzési, mind a kilégzési „végállapotban”.

Az egyszerűség kedvéért nem tárgyaljuk / nem használjuk a pleura teljes lefutásának topográfiáját, azt csupán egyes nevezetes vonalak mentén vizsgáljuk.

A cupula pleura a claviculák fölé emelkedik, így a tüdőcsúcsokat a supraclavicularis árok területén kell vizsgálni mind kopogtatás, mind hallgatózás során.

A pleura innen medialisan húzódik lefelé, a sternum szélét jelölő parasternalis vonalban, bal oldalon egészen a 4. bordáig, míg jobb oldalon a 6. bordáig. Bal oldalon a pleura kissé félrehúzódik (nagyjából egy 4x5 cm-es területen helyt adva a szívburokban elhelyezkedő szívnek) majd a 6. borda mögött újra megközelíti a sternumot (de nem éri azt el). Innen oldalra a pleura a jobb és bal oldalon ismét szimmetrikusan halad.

A pleuraűr alsó határa a 7. bordaközben a medioclavicularis vonalban helyezkedik el, a középső hónaljvonalban a 10. bordaközben, a scapula alsó csúcsának megfelelő scapularis vonalban a 11., míg a gerincoszlop szélét jelölő paravertebralis vonalban a 12. borda alsó szélének megfelelően találjuk. Hátul a pleura alsó szélét vízszintes – ha jobban megnézzük az ábrát –, a bordák ferde lefutása idézi elő az eltérő „magasságot”. Kilélegzett állapotban a tüdők alsó határa hátul nagyjából a 9. bordaköz magasságában van, míg belégzésben a tüdők kitöltik a pleuraűrt, mintegy „lejjebb szállnak”. Egyebekben a tüdők kb. mindenhol követik a pleuraűr lefutását.

![img-18.jpeg](img-18.jpeg)
A tüdő és a pleuraűr határai a mellkas vetületén, a nevezetes pontok kiemelve: balra elölnézetben, középen hátulról, jobbra oldalnézetben.

A tüdők hallgatózása során fontos, hogy minden lebenyt meghallgassunk. Ennek feltétele, hogy a lebenyeket eltálvasztó hasadékok mellkasfalhoz viszonyított pozícióját is ismerjük. A jobb tüdő esetén haladó fissura horizontalis a 4. borda felső szélének megfelelően halad. A fissura obliquák hátul a 4. csigolya mellett kezdődnek, a medioaxillaris vonalban nagyjából az 5. bordaköznek megfelelően helyezkednek el, míg elől a 6. borda magasságában végződnek.

Mindez azt jelenti, hogy jobb oldalon elől a 4. borda felett a jobb felső lebenyt, a 4. borda alatt a jobb középső lebenyt hallgatjuk, míg hátul a 4. borda / 4. csigolya felett a jobb felső, alatta a jobb alsó lebenyt hallgathatjuk. Bal oldalon elől szinte kizárólag a bal felső lebeny hallgatható, míg hátul a 4. borda / 4. csigolyától felfelé a bal felső, attól lefelé a bal alsó lebeny hallgatózási hangját keressük.

ANATÓMIA TÚLÉLŐKÖNYV

#anatómiatúléllőkönyv

A medioaxillaris vonalban az 5. bordaköz fölött mindig a felső, az alatt mindig az alsó lebenyeket hallgatjuk

Hallgatózás során az ábrán jelölt módon érdemes eljárnunk: egyrészt, mindig a tüdő basison kell kezdenünk, illetve mindig összehasonlító hallgatózást kell végeznünk (vagyis követnünk kell a számokat, emelkedő sorrendben, hogy a két tüdő azonos pontjait hasonlítsuk össze) – részletes magyarázatát ld. a belgyógyászatban és pulmonológiában. A tüdőcsúcsokat mindig külön meg kell hallgatnunk bizonyos betegségek tüdőcsúcsban gyakori előfordulása miatt.

![img-19.jpeg](img-19.jpeg)
Lehetséges hallgatózási pontok a mellkason: balra elől, jobbra hátulnézetben. A számozás magyarázatát ld. a szövegben.

![img-20.jpeg](img-20.jpeg)

DR. BARTHA ÁRPÁD LÁSZLÓ

# 1d. fejezet

# A koponya és a fej anatómiája

![img-21.jpeg](img-21.jpeg)
#anatómiatúléllőkonyv

Caput in frigido, venter in tepido, pes in calido¹

1. Caput in frigido, venter in tepido, pes in calido: A fejet hidegen, a hasat langyosan, a lábat melegen kell tartani (latin).

ANATÓMIA TÚLÉLŐKÖNYV

#anatómiatúléllőkönyv

# Tartalomjegyzék

Tartalomjegyzék...1

A koponya általános anatómiája...3

Az agykoponya csontjai...4

A homlokcsont...4

Az ékcsont...6

A nyakszirtcsont...8

A halántékcsont...9

A falcsont...14

Az arckoponya csontjai...15

A rostacsont...15

A felső állcsont...16

A szájpadcsont...18

A járomcsont...19

A könnycsont...19

Az orrcsont...20

Az ekecsont...20

Az alsó orrkagyló...20

Az állkapocscsont...20

A nyelvcsont...22

A koponya egészében...23

A koponya felosztása...24

A koponyatető...24

A belső koponyabázis...25

A külső koponyabázis...27

A csontos szemüreg...28

A csontos orrüreg...30

A csontos szájüreg...32

A fossa temporalis és infratemporalis...34

A fossa pterygopalatina...34

A fej ízületei és szalagjai...36

Az állkapocsízület...36

A fej izmai...38

A rágóizmok...38

A mimikai izmok...39

A nyelvcsont feletti izmok...41

A fej erei...42

A fej artériás rendszere...42

A fej vénás rendszere...44

A fej nyirokelvezetése...45

ANATÓMIA TÚLÉLŐKÖNYV
#anatómiatúléllőkönyv

A fej beidegzése ... 46
A fej érző beidegzése ... 47
A fej speciális képletei ... 50

2

ANATÓMIA TÚLÉLŐKÖNYV

#anatómiatúléllőkönyv

# A koponya általános anatómiája

A koponya (cranium), mely a gerincoszlop tetején foglal helyet, részben az agy és függelékeinek, részben az emésztő- és légzőrendszer feji részének csontos védelme miatt fontos. Ugyancsak fontos a koponya ismerete az emberre jellemző, kommunikációban igen nagy szerepet kapó arc anatómiája miatt.

A koponyacsontok alapján két nagyobb részre oszthatjuk az emberi koponyát: a nagyobb, gömb alakra emlékeztető agykoponyára (neurocranium), valamint az ettől előre és lefelé elhelyezkedő, az arc alkotásában résztvevő arckoponyára (viscerocranium). Az emberi fajra jellemző, hogy a neurocranium mérete igencsak meghaladja a viscerocraniumét.

A koponya csontjainak többsége jellegzetes csontösszeköttetéssel kapcsolódik egymáshoz, mely a testen sehol máshol nem fordul elő: ez a varrat (sutura), mely tulajdonképpen a kötőszövetes csontösszeköttetések (syndesmosis) egyik fajtája. A kapcsolódó csontfelszínek igen közel fekszenek egymáshoz, és közöttük mikroszkopikus szalagrendszer fogja össze a csonthártyájukat.

![img-0.jpeg](img-0.jpeg)
A varratok típusai (jobbra), és általános felépítésük (balra).

Az egymáshoz fekvő csontalakok függvényében többféle varrattípust különböztetünk meg. Az arckoponya területén a varratképző csontok relatíve lapos felszínei közel kerülnek egymáshoz, és a csontközötti (interosseus) szalagrendszer a fent ismertetett módon rögzíti őket egymáshoz – ez a varrat típus a lapos varrat (sutura plana).

Az agykoponya területén további két varrat típust találunk. A fogazott vagy fűrészes varrat (sutura serrata) esetén a varratot képző csontok nem lapos, hanem zegzugos vonallal illeszkednek egymásba, mint két fűrész alternáló fogai. A másik varrat típus a pikkelyvarrat (sutura squamosa), melynél a varratot képző csontok lapos felszínei úgy illeszkednek egymásra, mint húllóknél a pikkelyek. Természetesen, ezen varratok esetén is interosseus szalagrendszer tartja össze a csontokat.

A varratok előnye, hogy egyrészt a gyermek fejlődése során lehetővé teszi a koponya megfelelő növekedését, másfelől az egész szerkezetet rugalmassá teszik.

![img-1.jpeg](img-1.jpeg)
A koponya nagy részei (balra), valamint alkotásában résztvevő csontok (jobbra).
A viscerocranium nem minden csontja került feltüntetésre.

ANATÓMIA TÚLÉLŐKÖNYV

#anatómiatúléllőkönyv

A koponya egyes csontjai között találunk a varratoktól eltérő csontösszeköttetéseket is (mind synchondrosist, valamint synostosist is), valódi ízületből mindössze egyet, az állkapocsízületet tudjuk megnevezni.

Az általános bevezető után térjünk rá az agykoponya csontjainak tárgyalására.

# Az agykoponya csontjai

Az agykoponya felépítésének tárgyalásánál meg kell említenünk, hogy az agy körül kialakuló „csontgömb" valójában két, egymásra merőleges „U" alakú részből tevődik össze. A páros agykoponyacsontok (os parietale, os temporale) alkotják a felső, latero-lateralis ívet, míg a páratlan koponyacsontok (os frontale, os sphenoidale, os occipitale) képezik az antero-posterior irányú ívet, mely a koponyaalapot alkotja. Ez a szerkesztési mód is hozzájárul a koponya, mint egységes szerkezet rugalmasságához, és stressztűrő képességéhez.

![img-2.jpeg](img-2.jpeg)
Az os frontale: részei (balra) és képletei (jobbra) a belső felszínen.

# A homlokcsont

A homlokcsont (os frontale) a páratlan agykoponya csontok közül a legelülső elhelyezkedésű. Három fő részből, az elülső, függőleges állású pikkelyből (pars squamosa, vagy squama frontalis), a horizontális alsó, szemüreget fedő részekből (partes orbitales), valamint az arci felszínen az orrcsontok irányába kinyúló orrgyöki részből (pars nasalis) áll. A pars orbitalis nem egységes: középvonali részén hiányos (incisura ethmoidalis), itt az agykoponya alapját a főleg az orr alkotásában résztvevő rostacsont (os ethmoidale) horizontális lemeze (lamina cribrosa) egészíti ki.

Az os frontale belső felszíne (facies cerebralis) az agy homloklebenyét fogadja magába, az elülső koponyagödör (fossa cranii anterior, ld. később) részeként. A pars orbitalis részen megtaláljuk az agy homloklebenyének tekervényeinek tükörképét: a csont úgy néz ki, mintha valaki ujjait gyurmába nyomkodta volna (impressiones gyrorum, vagy impressiones digitatae).

A pars squamosa belső felszínén (közvetlenül a pars orbitalis felett indulva) egy barázdát látunk (sulcus sinus sagittalis superioris) a csonton, mely – mint látni fogjuk, a koponyatető alkotásába résztvevő többi csonton is folytatódik majd: az agy vérének elvezetésében résztvevő nagy, vénás öblöt fogadja magába.

ANATÓMIA TÚLÉLŐKÖNYV

#anatómiatúléllőkönyv

![img-3.jpeg](img-3.jpeg)
Az os frontale: részei (balra) és képletei (jobbra), a frontalis felszínen.

Az os frontale elülső felszíne (facies frontalis) sima lemez, mely a homlok alkotásában vesz részt. Egyetlen kiemelkedése mindkét oldalon a csontképződés folyamán először elcsontosodó, ezáltal mindvégig valamivel vastagabb területek, a tuber frontalék. Közvetlenül a szemüreg tetejét alkotó pars orbitalis fölött mindkét oldalon egy-egy kiemelkedés, az arcus superciliarisok helyezkednek el, mely férfi nemben valamivel erősebb, mint nőben. Túlzott mérete állatias kifejezést adhat az arcnak. A két arcus superciliaris közötti területen (glabella) egyesekben felfedezhető az os frontale kétoldali fejlődésére utaló, és a teljes összecsontosodást megelőző állapot maradványaként értelmezhető apró varrat.

A szemüreg felső pereme felett oldalt a squama frontalis oldalra és lefelé irányuló nyúlványt bocsájt (processus zygomaticus) a járomcsonttal való illeszkedésre. Ettől valamivel hátra, az os frontale apró, oldalra tekintő felszínét találjuk (facies temporalis).

![img-4.jpeg](img-4.jpeg)
Az os frontale részei (balra) és képletei (jobbra), az orbitalis felszínen.

Az os frontale alsó felszínét szinte teljes egészében a pars orbitalisok alkotják: lefelé tekintő felszíneik (facies orbitalis) a szemüreg (orbita) tetejét képezik. Lateralis részükön a könnymirigyet tartalmazó enyhe mélyedést tartalmaznak (fossa sacci lacrimalis). Medialis részükön (az incisura ethmoidalis két oldalán) keskeny sávban támaszkodnak az orrüreg alkotásában is résztvevő os ethmoidale lateralis lemezeire (ld. később). Ezen a részükön találunk két apró nyílást (foramen ethmoidale anterius, foramen ethmoidale posterius), melyeket a szemüreg tárgyalásánál alaposabban szemügyre veszünk.

5

ANATÓMIA TÚLÉLŐKÖNYV

#anatómiatúléllőkönyv

A pars orbitalis és squama frontalis találkozásánál (margo supraorbitalis) mindkét oldalon két barázdát találunk, melyek a szemüregből vezetnek a homlokra. A medialisabb helyzetű az incisura frontalis, míg a lateralisabb az incisura supraorbitalis. Itt fontos megjegyezni, hogy nem mindig barázdákról van szó: ha a csont körül nővi őket, akkor mint nyílások (foramen) vezetnek át a margo supraorbitalison.

# Az ékcsont

Az ékcsont (os sphenoidale) nevét rejtett helyzetéből kapta: intakt koponyán alig látható, mintegy a viscerocranium és neurocranium közé ékelődött. Középső, közel kocka alakú testéből (corpus ossis sphenoidalis) két oldalra emelkednek ki a nagy szárnyak (ala major ossis sphenoidalis), valamint a test elülső részének tetejéről húzódnak oldalra a kis szárnyak (ala minor ossis sphenoidalis). A csont alsó felszínén, a test és a nagy szárny találkozásánál helyezkednek el a röpnyúlványok (processus pterygoideus).

![img-5.jpeg](img-5.jpeg)
Az os sphenoidale (fent) és képletei (lent) a cerebralis felszínen, bal hátulról rátekintve.

Az os sphenoidale szerkezete az egyik legbonyolultabb a koponyacsontok közül. A corpus, az ala minor, valamint az ala major felső felszíne a koponya belseje felé tekint, így facies cerebralisnak nevezzük (az aggyal szomszédos). A test felső felszíne kivájt, apró gödröt (fossa hypophysealis) tartalmaz, melyben az agyalapi mirigy (hypophysis) helyezkedik el. A test két oldalán, a nagy szárnyak tövében húzódik végig a belső fejverőér (a. carotis interna) barázdája (sulcus caroticus). A fossa hypophysealis mögött a test fölemelkedik (mint egy nyereg hátulsó, derekat támasztó része): ez a dorsum sellae, melynek két lateralis végpontja a processus clinoideus posterior. Oldalirányból nézve a test nyeregre emlékeztette az anatóborosukat, felső felszínének szerkezete miatt, ezért a török nyereg (sella turcica) névvel is illetik.

![img-6.jpeg](img-6.jpeg)
Az os sphenoidale (balra) és képletei (jobbra) a cerebralis felszínen, felülről rátekintve.

ANATÓMIA TÚLÉLŐKÖNYV

#anatómiatúléllőkönyv

Az ala minor hátulsó kiemelkedései a processus clinoideus anteriorok, melyek benyúlnak a sulcus caroticus fölé. Közöttük sekély barázdát találunk a látóideg kereszteződése számára (sulcus chiasmatis). Ez oldalfelé a kis szárny állományán áthaladó csatornába, a canalis opticusba megy át. A nagy szárny és a kis szárny között egy résszérű térséget találunk (fissura orbitalis superior), mely előre felé vezet.

A nagy szárny belső felszínén (facies cerebralis) ugyancsak számtalan csatorna kezdetét találjuk. Legelől a test oldalán, egy kör alakú nyílás (foramen rotundum) helyezkedik el. Tőle valamivel hátrébb és lateralra, inkább már lefelé nyílva találjuk az ovális alakú foramen ovalet. Még eggyel hátrébb egy apró nyílás (foramen spinosum) vezet keresztül a nagy szárny állományán, ugyancsak lefelé.

![img-7.jpeg](img-7.jpeg)
Az os sphenoidale (balra) és képletei (jobbra) előlről rátekintve.

Az os sphenoidale oldalsó felszíne szinte teljes egészében az ala majorhoz tartozik. A felsőbb, függőleges állású felszín a facies temporalis, míg az alsóbb, valamivel horizontálisabb állású térség a facies infratemporalis. A kettő közötti határ a crista infratemporalis. A koponyára oldalról rátekintve ezen részeit láthatjuk az ékcsontnak.

Az elülső felszín bonyolult, nem egységes: részben a test, részben mind a szárnyak, mind a röpnyúlvány részt vesz kialakításában. A test elülső felszíne az orrüreg hátulsó, felső részében helyezkedik el (facies nasalis): a rajta található nyílások (apertura sinus sphenoidalis) bevezetnek a test belsejében elhelyezkedő térségbe, az iköbölbe (sinus sphenoidalisba). Ugyancsak a test elülső felszínén találjuk a crista ossis sphenoidalist, mely részt vesz az orrsövény hátulsó, felső részének kialakításában. A kis és nagy szárnyak közösen alakítják ki a szemüregi felszínt (facies orbitalis). Ezen a területen találjuk a kis szárnyhoz tartozó canalis opticust, valamint a kis és a nagy szárny közötti fissura orbitalis superior.

Ugyancsak az előrefelé tekintő felszín része a facies maxillaris (ez lesz a később, a koponya térségeinél tárgyalásra kerülő fossa pterygopalatina hátulsó fala), mely a felső állcsont (maxilla) mögött helyezkedik el. A térség a test oldalsó alsó részét, valamint a nagyszárny és a röpnyúlvány tövét foglalja el, és rajta nyílik a belső felszínénél megismert foramen rotundum, valamint valamivel lejjebb a canalis pterygoideus (ld. lentebb).

A csont alsó felszínéből (facies inferior) emelkednek ki a fentebb említett röpnyúlványok (processus pterygoideus), melyek egy medialis és egy lateralis lemezből állnak (lamina medialis, lamina lateralis). A lemezek között lévő hasadék az incisura pterygoidea, melyet egy másik csont (szájpadcsont, os palatinum) nyúlványa tölt ki. A lamina lateralis legvége horog szerűen visszahajlik (hamulus pterygoideus). A röpnyúlvány testről való eredésénél egy csónak alakú gödröt (fossa scaphoidea), valamivel fölötté pedig egy nyílást találunk, mely a csonton átvezető, és a facies maxillarison nyíló canalis pterygoideus Vidiibe vezet.

Összefoglalva tehát az os sphenoidalénak hét felszíne van: az agy felé tekintő facies cerebralis, az oldalsó facies temporalisok és facies infratemporalisok, az alsó facies inferior, valamint az előre tekintő facies nasalis, facies orbitalisok és facies maxillarisok.

ANATÓMIA TÚLÉLŐKÖNYV

#anatómiatúléllőkönyv

# A nyakszirtcsont

A nyakszirtcsont (os occipitale) a páratlan, agyalapot alkotó koponyacsontok közül a leghátulsó elhelyezkedésű. Két fő része a pars basilaris (melynek közepén a koponya fő nyílása, a foramen magnum helyezkedik el), valamint az ettől hátrafelé felemelkedő pars squamosa (vagy squama occipitalis). Egyes könyvek elkülönítik a pars basilaristól oldalra elhelyezkedő pars lateralisokat is (a foramen magnumtól oldalra eső terület).

![img-8.jpeg](img-8.jpeg)
Az os occipitale (balra) és képletei (jobbra), jobb előlről rátekintve.

Belső felszínén egy kereszt alakú barázdarendszert találunk, melyből a haránt szárakat a jobb és bal sulcus sinus transversi alkotja. A felső barázda a sulcus sinus sagittalis superioris (ennek kezdetét láttuk a frontalis csont belső felszínén). A kereszt alsó szára a crista occipitalis interna, míg középpontjában egy dudor, a protuberentia occipitalis interna található.

A sulcus sinus transversik feletti gödrök – lévén a nagyagy occipitalis lebenyét fogadják be – a fossa cerebralisok, míg az alattuk lévők a fossa cerebellaris nevet viselik, és a kisagy belefekvésére szolgálnak.

A foramen magnumtól oldalra eső területen is találunk egy kisebb barázdát: ez a sulcus sinus sigmoidei, mely a csont elülső részén található incisura jugularis irányába húzódik. Az incisura jugularis területén találjuk a canalis condylaris belső nyílását.

![img-9.jpeg](img-9.jpeg)
Az os occipitale (balra) és képletei (jobbra), alulról rátekintve.

ANATÓMIA TÚLÉLŐKÖNYV

#anatómiatúléllőkönyv

A külső felszín egyik legmeghatározóbb képlete az atlasszal való ízesülésre szolgáló íznyúlvány, a condylus occipitalis. A foramen magnum keretén belül kezdődő csatorna, a canalis hypoglossi ennek lateralis oldalán nyílik az alsó felszínen. A condylus occipitalisok mögött, a fossa condylarisok területén találjuk a canalis condylarisok külső nyílását.

![img-10.jpeg](img-10.jpeg)
Az os occipitale (balra) és képletei (jobbra), hátulról rátekintve.

A squama occipitalis külső felszínének közepén találjuk a protuberentia occipitalis externát. Ennek irányába, a foramen magnumtól a középvonalban húzódik fel a crista occipitalis externa. A squama két oldalán egymás alatt három vonalat találunk: magasan a linea nuchalis supremákat, a protuberentia magasságában a linea nuchalis superiorokat, míg a fossa condylarisok felett a linea nuchalis inferiorokat, melyek a tarkóizmok három rétegének tapadására szolgálnak.

## A halántékcsont

A halántékcsont (os temporale) a koponya legbonyolultabb szerkezetű csontja, melyet elől a függőleges állású pars squamosa, hátul a medial felé benyúló, piramis alakú pars petrosa, valamint a két rész közé ékelődő, fölfelé tekintő U alakú cső, a pars tympanica alkot. A pars petrosa alsó felszínén találjuk a negyedik részt, a pars hyoideát, mely maga a processus styloideus.

Az os temporale szerkezetét tovább bonyolítja, hogy bár a pars petrosa a csont hátulsó, és medialra nyúló, piramis alakú része, egy lemeze (tegmen tympani) a pars tympanica felett áthajolva a pars tympanica és a pars squamosa közé kerül. Mint a későbbiekben látni fogjuk, ezáltal a pars petrosa tegmen tympanija a külső hallójárat (meatus acusticus externus) és a dobüreg (cavum tympani) tetejét is alkotja, miközben két, a koponyából és a dobüregből kivezető rést alakít ki.

![img-11.jpeg](img-11.jpeg)
Az os temporale egyes részeinek összeilleszkedése, és fissuráinak kialakulása, lateralról rátekintve.

ANATÓMIA TÚLÉLŐKÖNYV

#anatómiatúléllőkönyv

Mivel a pars petrosa áthajlik a pars tympanica felett, ezáltal a csont befelé, az agy irányába tekintő felszínét csak a pars petrosa és a pars squamosa alkotja, a pars tympanica csak lateralisan, és valamelyes a koponya alsó felszínén látható.

A csont lateralis felszínén mindhárom nagy rész (és képleteik) helyet kap. A pars squamosa elülső-alsó részéből emelkedik ki a processus zygomaticus, mely előrefelé húzódva az os zygomaticum processus temporalisával (ld. később) kialakítja a járomívet (arcus zygomaticus).

A pars petrosa lateralis, hátulsó része a belsejében üreges (celullae mastoideae) csecsnyúlvány, a processus mastoideus. A pars tympanica nem rendelkezik lateralis fallal: a pars petrosa tegmen tympanija alatt találjuk a külső hallójárat (meatus acusticus externus) bejáratát (porus acusticus externus). A fölfelé tekintő „U” alakú cső belsőbb része (tehát a meatus acusticus externus folytatása) a dobüreg (cavum tympani), melyet élőben az előbbitől csupán a dobhártya (membrana tympani) választja el (tehát csontos koponyán nincs elválasztás a meatus és a cavum tympani között).

![img-12.jpeg](img-12.jpeg)
Az os temporale (balra) és képletei (jobbra) a csont külső felszínén.

A csont alsó felszínére rátekintve ugyancsak láthatjuk a (látzólag a) pars squamosa és pars petrosa közé ékelődő pars tympanicát. A pars squamosa alsó felszínének leghátulsó része (közvetlenül a processus zygomaticus eredésétől medialra és hátra) egy, az állkapocsízület vápájául szolgáló bemélyedés, a fossa mandibularis.

Alaposabban szemügyre véve a fossa mandibularist, hátulsó részén két apró hasadékot, és egy közéjük ékelődő csontlécet találunk. A csontléc (crista tegmentalis, tegmen tympani) a pars petrosa pars tympanica felett áthajló lemeze: ezáltal a hátulsó rész a crista tegmentalis és a pars tympanica elülső fala között haladva kivezet minket az „U” alakú csőből (annak is a medialisabb részéből – ld. a fentebbi, sematikus ábrát is). Ez a nyílás a fissura petrotympanica Glasseri, mely a dobüregből nyílik a fossa mandibularis teréletére.

A crista tegmentalis (tegmen tympani) előtti nyílást előlről a pars squamosa határolja (ld. ugyancsak a sematikus ábrát), s ezáltal elméletben a két csont rész (pars squamosa és pars petrosa) között átvezet a csont belső, koponyai felszínéről a külsőre (fossa mandibularis). Ez a hasadék a fissura petrosquamosa, melyet ugyanakkor élő emberben kötőszövet zár le (egyes könyvek szerint ritkán egy, a koponyacsontok kisebb nyílásain átlépő véna típus, az ún. emissaria véna halad benne), egyébiránt jelentősége nincs.

11

![img-13.jpeg](img-13.jpeg)
Az os temporale (balra) és képletei (jobbra) az alsó felszínen.

A fossa mandibularis előtt, közvetlenül a processus zygomaticus eredésétől medialra találjuk a tuberculum articularét, mely ugyancsak részt vesz az állkapocsízület vápájának kialakításában.

A pars petrosa alsó felszíne igen zsúfolt. A processus mastoideustól medialra találunk egy barázdát (incisura mastoidea, sulcus digastricus) mely a m. digastricus eredésére szolgál. A barázda elülső végénél elhelyezkedő nyílás (foramen stylomastoideum) a processus styloideus (pars hyoidea) és a processus mastoideus között helyezkedik el, és a pars petrosa állományán átvezető csatorna (canalis facialis, ld. később) külső nyílása.

Ettől valamivel medialra egy gödröt, a fossa jogularist találjuk, melyet hátulról a csont medialis-hátulsó-alsó peremén egy 3-as alakú bevágás, az incisura jugularis határol (nincs jelölve). Az incisura jugularis az os occipitale hasonnevű bevágásával közösen létrehozza a közel 8-as alakú foramen jugularét (ld. a koponya egészénél).

![img-14.jpeg](img-14.jpeg)
A canalis caroticus szerkezete, jobb elölről rátekintve.
Az os sphenoidale jobb kis és nagyszárnya átvágva és eltávolítva.

ANATÓMIA TÚLÉLŐKÖNYV

#anatómiatúlelőkönyv

A fossa jugularistól előrefelé, és kissé medialra, ugyancsak a pars petrosa alsó felszínén találjuk a canalis caroticus külső nyílását (apertura externa canalis carotici). A csatornát a legtöbb tankönyv kályhacsőhöz hasonlítja. Ha megnézzük a fentebbi ábrát, akkor láthatjuk, hogy maga a csatorna igen rövid, medialra hajló ív csupán. Ennek folytatásaként az áthaladó ér (a. carotis interna) már a koponya belső terében halad, egy ugyancsak róla elnevezett vályúban (sulcus caroticus). A térség talán legnehezebben megérthető része a második lila nyíllal jelölt csatorna, a foramen lacerum. A pars petrosa és az os sphenoidale teste között (éppen ott, ahol a sulcus caroticus fut) egy szaggatott szélű résként tátong, melyet élő emberben egy lyuggatott porclemez zár le (tehát tulajdonképpen a sulcus caroticusnak egy ponton nincs feneke, az maga a foramen lacerum).

A canalis caroticus és a fossa jugularis közötti területen a pars petrosa külső felszínén egy apró gödröt (fossula petrosa) és a belőle fölfelé, a csontállományban eltűnő csatorna nyílását (canaliculus tympanicus) látjuk. A canalis caroticus és a fossa / foramen jugulare közötti területen találjuk a pars petrosa és a pars tympanica belsejében a dobüreget (cavum tympani), ahova a canaliculus tympanicus is vezet.

Ugyancsak a csont alsó felszínén láthatjuk, ahogy a pars petrosa és pars squamosa közé ékelődő pars tympanica medialis végpontján egy csatorna (canalis musculotubarius) húzódik előrefelé. A csatorna a dobüregből vezet ki, a koponya egészenél részletesebben szemügyre vesszük.

![img-15.jpeg](img-15.jpeg)
Az os temporale (balra) és képletei (jobbra) a medialis felszínen, kissé dorsalról rátekintve.

A csont belső felszínét a pars squamosa (elől) és a pars petrosa (hátrébb) alkotják. A piramis alakú pars petrosa hátulsó felszíne közel függőleges állású, felső pereme (margo superior partis petrosae) mentén egy barázda (sulcus sinus petrosi superioris) halad. Hátulsó felszínén a csúcs (apex partis patrosae) közelében egy nyílást találunk (porus acusticus internus), mely bevezet a belső hallójáratba (meatus acusticus internus). A csatorna kapcsolatait és pontos lefutását a későbbiekben alaposabban szemügyre vesszük.

Valamivel lateralisabban és lentebb egy apró nyílást, az apertura externa aquaeductus vestibulit találjuk, mely a pars petrosa belsejében helyet foglaló labirintusból (labyrinthus osseus) kivezető csatorna (aquaeductus vestibuli) koponyaúri nyílása.

A pars petrosa piramis alakú része mögött (kvázi a processus mastoideus belső felszínén) egy, az os occipitalen megtalálható barázda folytatása, a sulcus sinus sigmoidei található. Lefutása közben egy nyílás, a foramen mastoideum nyílik területéről, és vezet át a koponyacsonton, a processus mastoideus mögé, a külső felszínre. Élő emberben egy emissaria vena tölti ki. A sulcus sinus sigmoidei elülső-medialis végénél találjuk a pars petrosa alatt a korábban említett incisura jugularist, mely az os occipitale hasonló bevágásával létrehozza a koponyából kivezető foramen jugularét.

12

ANATÓMIA TÚLÉLŐKÖNYV

#anatómiatúléllőkönyv

![img-16.jpeg](img-16.jpeg)
Az os temporale (balra) és képletei (jobbra) a csont felső, cerebralis felszínén.

A pars petrosa elülső felszíne lankásan húzódik előrefelé. Lateralisan és relatíve hátul egy kiemelkedést, az ún. eminentia arcuatát látunk, mely egyes tankönyvek szerint a pars petrosa belsejében elhelyezkedő járatrendszer (labyrinthus osseus) egyik csatornája, az elülső félkörös ívjárat (canalis semicircularis anterior) miatt jön létre. Ettől kissé előrefelé egy enyhén lyuggatott területet, a tegmen tympanit találjuk, mely a pars petrosa pars tympanica felett áthajló része, és ezáltal a dobüreg (cavum tympani) teteje.

A pars petrosa csúcsához közel az elülső felszínen egy bemélyedést (impressio trigemini) találunk, mely az V. agyideg (n. trigeminus, n. V.) dúcát (ganglion trigeminale Gasseri) fogadja magába.

Ugyancsak az elülső felszínen találunk két, egymással párhuzamos, a foramen lacerum irányába húzódó barázdát (a medialisabb és hátulsóbb helyzetű sulcus nervi petrosi majorist, és a lateralisabb, elülsőbb sulcus nervi petrosi minorist). Mindkét barázda egy-egy apró nyílással indul a pars petrosa elülső felszínén. Hogy megértsük, pontosan honnan indulnak, bele kell néznünk a pars petrosa belsejébe.

![img-17.jpeg](img-17.jpeg)
A pars petrosa (és a pars tympanica) belsejének csatornái (a csontok „áttetszők”, tehát beléjük látunk).

ANATÓMIA TÚLÉLŐKÖNYV

#anatómiatúléllőkönyv

A pars petrosa belsejében egy igen összetett járatrendszert találunk. A csont hátulsó felszínéről induló meatus acusticus internus néhány centiméter után egy tágulattal (fundus meatus acustici interni) „véget ér”, és öt kisebb csatornára oszlik. Ezek közül az elülső-fölső kivételével a másik négy az ún. csontos labirintusba (labyrinthus osseus) vezet, mely tulajdonképpen a belső fül csatornarendszere (ez tartalmazza a halló és helyzetérző szervet). Elülső-medialis része az ún. csiga (cochlea), hátulsó-lateralis részét három ívjárat alkotja (canales semicirculares). A kettő közötti terület a tornác (vestibulum). A labyrinthus osseus pontos leírását ld. Az érzékszervek anatómiája c. fejezetben.

A labyrinthus osseus vestibuluma két kisebb nyíláson keresztül (részleteiben ld. Az érzékszervek anatómiája c. fejezetben) közlekedik a tegmen tympani alatt, a pars tympanica belsejében elhelyezkedő dobüreggel (cavum tympani). Ezen két ponton kívül viszont a labyrinthus osseus és a cavum tympani között nincs kapcsolat, mi több, a közöttük lévő falban egy harmadik csatorna, a canalis facialis halad.

A canalis facialis a fundus meatus acustici interni elülső, felső részéből induló csatorna, mely az arcideget (n. facialis, n. VII.) tartalmazza. A csatorna a labyrinthus osseus vestibuluma felett áthajolva előrefelé húzódik (más könyvek szerint: a pars petrosa hosszanti tengelyére merőlegesen), majd a dobüregtől medialisan hirtelen irányt vált (a facialis csatorna térde, genu faciale). Ezen a ponton egy apró csatorna válik le róla, és a pars petrosa elülső felszínén nyílik, mint hiatus canalis nervi petrosi majoris. Ennek folytatása a pars petrosa elülső felszínén a foramen lacerum irányába medialisabban húzódó sulcus nervi petrosi majoris.

A canalis facialis innen a pars petrosa hossztengelyével közel párhuzamosan halad a cavum tympani és a labyrinthus osseus között, majd egy ponton ismét élesen irányt vált: lefelé fordul, és a pars petrosa alsó (külső) felszínén nyílik a processus styloideus mögött, mint foramen stylomastoideum. Ezen függőleges szakaszán két kisebb csatorna válik le belőle, és nyílik a cavum tympaniba annak hátulsó falán át: először a canaliculus stapedius, majd a canaliculus chordae tympani.

A fenti ábrát alaposan szemügyre véve látszik, hogy a sulcus nervi petrosi minoris a dobüregből indul, az annak tetejét alkotó tegmen tympanit átfúrva, mint hiatus canalis nervi petrosi minoris.

![img-18.jpeg](img-18.jpeg)
A falcsont

A páros falcsont (os parietale) az os temporaléhoz viszonyítva könnyen érthető szerkezetű. Közel négyzet alakú képződmény. Belső, homorú felszínén a tetejéhez közel látjuk az os frontale belső felszínén futó sulcus sinus sagittalis superioris folytatását, valamint egy artéria, az a. meningea media elágazódási mintázatát (sulci arteriosi).

Külső felszínén két vonal, a linea temporalis superior és linea temporalis inferior látható (a két vonal között ered az egyik rágóizmunk, a m. temporalis).

14

ANATÓMIA TÚLÉLŐKÖNYV

#anatómiatúléllőkönyv

# Az arckoponya csontjai

Az arckoponya bonyolult szerkezetű, sok csontból álló képződmény, mely egyrészt meghatározza az arc idomát, valamint az szemüreg, az orrüreg és a szájüreg szilárd vázát adja. A csontok között az említett üregek mellett több apró rés is megtalálható, melyek megértése nem könnyű, időt és türelmet igényel. A fejezet ezen részében részletesen foglalkozunk majd ezekkel.

# A rostacsont

A rostacsont (os ethmoidale) egy nagyjából T betűre emlékeztető, vékony lemezekből álló csont, melynek vízszintes lemeze (lamina cribrosa) az os frontale incisura ethmoidalisába illeszkedik be (tulajdonképpen a vízszintes lemez nagyobb, mint az incisura, az os frontale ennek két szélén támaszkodik, és csak a bevágásba illeszkedő részt nevezzük lamina cribrosának). Ennek középvonalában, alul találjuk a függőleges lemezt (lamina perpendicularis), mely a csontos orrsövény (septum nasi, ld. később) alkotásában vesz részt. A lamina cribrosa feletti részlete a crista galli.

A lamina cribrosa nevét onnan kapta, hogy rajta számtalan apró nyílás (foramina cribrosa) vezet át, ezáltal összeköttetést teremtve a koponya belső tere és az orrüreg között.

A csont oldalsó része első ránézésre tömegesebbnek tűnik: azon rész alatt, ahol az os frontale támaszkodik rajta, találjuk a labyrinthus ethmoidalist. Ezt úgy képzelhetjük el leginkább, mint számtalan csontból álló buborék (cellulae ethmoidales) egymásba nyíló rendszerét. A csont lateralis oldalán ezt a „buborék" rendszert zárja le a lamina orbitalis (vékonysága miatt lamina papiraceának is nevezett lemez).

A labyrinthus ethmoidalist medialisan lezáró lemezről két csontlemez húzódik le: ezek közül a felsőbb és hátsóbb elhelyezkedésű, kisebb lemez a felső orrkagyló (concha nasalis superior), a lentebbi a középső orrkagyló (concha nasalis media).

![img-19.jpeg](img-19.jpeg)

Az os ethmoidale (balra) és képletei (jobbra) egyben (felül), valamint szétválasztva (alul) a jobb érthetőség miatt.

A labyrinthus ethmoidalis elülső végéből egy sarló alakú képlet (processus uncinatus) hajol hátrafelé, a labyrinthus és a concha nasalis media között. Ha a conchát eltávolítjuk, akkor láthatóvá válik az egyik legnagyobb cellula is a labyrinthus rendszerében, a bulla ethmoidalis. Közte, és a processus uncinatus közötti térség a hiatus semilunaris, mely előrefelé bevezet egy csatornába (infundibulum ethmoidale). Az infundibulum ethmoidale az os ethmoidale tetején nyílik ott, ahol az os frontale támaszkodik a csonton (ezen a ponton az os frontale pars squamosáján is találunk egy nyílást, ami bevezet a pars squamosa üregébe, a homloküregbe (sinus frontalis).

ANATÓMIA TÚLÉLŐKÖNYV

#anatómiatúléllőkönyv

Lévén az os ethmoidale ezen része majd az orrúreg oldalsó falát alkotja ott, ahol a felső állcsont (maxilla, ld. később) üregének (sinus maxillaris) nyílása van, a hiatus semilunaris hátulsó részén áthaladva az arcüregbe (sinus maxillaris) juthatunk.

A lamina orbitalis / papiraceán találunk egy apró nyílást (foramen ethmoidale posterius), mely a csonton átvezetve bevezet a labyrinthus hátulsó részét alkotó rostasejtekbe (cellulae ethmoidales posteriores). Valamivel előrébb találunk egy sulcust, mely az os frontale idetámaszkodó részével együtt alkotja a foramen ethmoidale anteriust, mely a szemüreg felé tekintő lamina orbitalisról átvezet az agykoponya belseje felé tekintő lamina cribrosa felső felszínére.

Élőben a labyrinthus ethmoidalis cellulái nyálkahártyával borítottak, és tulajdonképpen orrmelléküregnek minősülnek: ennek megfelelően, a labyrinthus medialis oldalán több apró nyílást is találunk, mind a concha nasalis superior, mind a concha nasalis media alatti részeken.

# A felső állcsont

Az arc formájának egyik legmeghatározóbb csontja a páros felső állcsont (maxilla). Formája bonyolult: a könyvek többsége egy fejjel lefelé fordított piramishoz hasonlítja a testet (corpus maxillae), melynek belseje üreges (arcüreg, sinus maxillaris). A csont alakját bonyolítja, hogy ebből az elméletileg fejjel lefelé álló piramisból számtalan nyúlvány emelkedik ki a tér minden irányába.

A piramis alakú corpus maxillae felső felszíne a szemüreg (orbita) alapját adja, főleg medialisan. Ezen a felszínen hátul egy barázdát

![img-20.jpeg](img-20.jpeg)
A maxilla (bal) részei (balra) és képletei (jobbra), előlnézetben.

(sulcus infraorbitalis) találunk, mely előrébb csatornává záródik (canalis infraorbitalis), és végül a corpus maxillae elülső felszínén (fossa canina) nyílik, mint foramen infraorbitale.

A csont lateralis részének tetején húzódik oldalra, hogy a járomcsonttal (os zygomaticum) varratot képezzen, a processus zygomaticus, míg medialisan felfelé nyúlik a processus frontalis. Ennek medialis oldalán apró barázda, a crista lacrimalis anterior található. A corpus alsó részéből nyúlik ki az ív alakú, és a fogak gyökereit tartalmazó processus alveolaris. A fogak gyökerei kiemelik a csontot: ezek a juga alveolaria.

![img-21.jpeg](img-21.jpeg)
A maxilla (jobb) részei (balra) és képletei (jobbra), jobbról rátekintve.

ANATÓMIA TÚLÉLŐKÖNYV

#anatómiatúlelőkönyv

A csont medialis felszínére pillantva láthatjuk, hogy a test hátulsó részén hatalmas nyílás, az arcüreg bejárata (hiatus maxillaris) tátong. Ettől előrefelé egy kisebb barázda, a sulcus lacrimalis található: ide illeszkedik az os lacrimale.

![img-22.jpeg](img-22.jpeg)

A test medialis felszínéből ered a vízszintes lemezként leírható processus palatinus, amely a kemény szájpad (palatum durum) elülső, nagyobb részét képezi. Ennek elülső és lateralis peremén húzódik végig a processus alveolaris. A kétoldali maxilla processus palatinusai a középvonalban találkoznak, és kialakítják a sutura palatina medianat. A processus palatinusok medialis pereme kicsit felemelkedik, és a kétoldali csontot egymás mellé illesztve mint crista nasalis jelenik meg (ez lesz a csontos orrsövény legalja). A crista nasali elülső végpontja a spina nasalis anterior.

A processus palatinusok elülső, processus alveolaris mögötti részén halad keresztül a felső felszínről (orrüregi felszín), az alsó felszínre (szájüregi felszín): ez a canalis incisivus.

A processus alveolaris alulsó felszínén látjuk a fogaknak megfelelő bemélyedéseket (alveoli dentales), a foggyökerek közötti léceket (septa interradicularia), valamint az egyes fogak közötti választólemezeket (septa interalveolaria).

![img-23.jpeg](img-23.jpeg)

A maxilla (jobb) részei (balra) és képletei (jobbra) az alsó felszínen.

ANATÓMIA TÚLÉLŐKÖNYV

#anatómiatúlelőkönyv

A maxillára hátulról rátekintve (amire alapból csak szétszedett koponya mellett van lehetőségünk a többi csont, főleg az os sphenoidale közelsége miatt) a test hátulsó kiemelkedését, a tuber maxillaet vehetjük szemügyre. Ennek medialis részén találunk egy keskeny felszínt, mely a későbbiekben tárgyalt, részerű térség, a fossa pterygopalatina elülső falát fogja képezni. Ennek alsó részéről húzódik lefelé egy barázda (sulcus palatinus major), mely az os palatinum (ld. lentebb) hasonló nevű barázdájával képezi a canalis palatinus major.

A tuber maxillae lateralis, alsó részén apró nyílásokat találunk (foramina alveolaria), melyek bevezetnek a processus alveolaris hátulsó, nagyörlő fogakat tartalmazó részébe. A sulcus infraorbitalis és foramen infraorbitale területén ugyancsak találunk hasonló nyílásokat: ezek a kisörlők, valamint a szem- és metszőfogak területére vezetnek a processus alveolarisba.

![img-24.jpeg](img-24.jpeg)

# A szájpadcsont

A szájpadcsont (os palatinum) a maxillák mögött elhelyezkedő páros képlet, mely leginkább L alakra hasonlít. Az L vízszintes szára a processus horizontalis, melyek a maxilla processus palatinusához hasonlóan találkoznak a középvonalban, kialakítva a sutura palatina mediana, valamint a crista nasalis hátulsó részét, és létrehozva a spina nasalis posteriori. A maxilla processus palatinusához való illeszkedés a sutura palatina transversa.

![img-25.jpeg](img-25.jpeg)
Az os palatinumok részei és képletei, hátulról rátekintve.

ANATÓMIA TÚLÉLŐKÖNYV

#anatómiatúléllőkönyv

A lamina perpendicularis az L függőleges szárát képezi, és több kisebb nyúlvánnyal rendelkezik: ezek közül a legfelső a processus orbitalis, mely lateralis felszíne részben majd a szemüreg medialis falát képezi. A lamina perpendicularisból hátrafelé nyúlik ki a processus sphenoidalis, mely a lamina perpendicularisszal közrefogja az incisura sphenopalatinát (az os sphenoidale testének alsó részén találunk egy hasonló bevágást, mellyel közösen az os palatinum létrehozza a foramen sphenopalatinumot – ld. később).

A lamina perpendicularis lateralis oldalán – mely majd a fossa pterygopalatina medialis falát adja – egy barázda (sulcus palatinus major) húzódik lefelé. A lamina perpendicularis és a maxilla összeilleszkedése miatt a két sulcus kialakítja a canalis palatinus major, mely a maxilla processus palatinusának leghátulján nyílik lateralisan, mint foramen palatinum majus. A nagy csatorna mellett számtalan apró, a csonton áthaladó csatornát is találunk (canales palatini minores), melyek a lamina horizontalis alsó (szájüregi) felszínén nyílnak, mint foramina palatina minora.

A lamina perpendicularis és a lamina horizontalis találkozásánál találjuk hátul a csont tömegesebb nyúlványát, a processus pyramidalist, mely az os sphenoidale processus pterygoideusának incisura pterygoideájába illik, kiegészítve azt fossa pterygoideává.

# A járomcsont

A járomcsont (os zygomaticum) a maxilla mellett az arc idomát leginkább meghatározó csontja. Szerepe mindemellett statikai szempontból is jelentős: a rágás folyamán a felső fogakra nehezedő nyomást a koponya oldalsó része, az arcus zygomaticus irányába vezeti. Magát a csontot két kisebb nyúlvány alkotja: a lateralisan fölfelé húzódó, és a szemüreg (orbita) lateralis keretét adó processus frontalis, valamint az oldalt hátrafelé húzódó, és az os temporale processus zygomaticuszával a járomívet (arcus zygomaticus) alkotó processus temporalis.

Medialis felszői felszíne (facies orbitalis) a szemüreg oldalsó-alsó falát szolgáltatja. Ezen egy apró nyílás (foramen zygomaticoorbitale) található, mely bevezet az Y-alakú canalis zygomaticusba. A csatorna elülső nyílása a facies lateralison (foramen zygomaticofaciale), míg hátulsó nyílása a facies temporalison (foramen zygomaticotemporale) található. Ezen utóbbi felszín a fossa temporalis alkotásában vesz részt (ld. később, a koponya térségeinél).

![img-26.jpeg](img-26.jpeg)

# A könnycsont

A könnycsont (os lacrimale) apró, páros csont, mely a maxilla processus frontalisa és az os ethmoidale lamina orbitalisa közé illeszkedik be – ezáltal mind a szemüreg (orbita) medialis, mind az orrüreg lateralis falául szolgál egy-egy apró területen. A csont szemüregi felszínén egy kis taraj (crista lacrimalis posterior), valamint az előtte elhelyezkedő sulcus lacrimalis látható. Utóbbi lefelé – a könnytömlőt befogadó fossa sacci lacrimalis nevű gödrön keresztül – a maxilla hasonnevű barázdájával egy csatornává, a canalis nasolacrimalisszá zárul, mely a maxilla testének orrüregi felszínén nyílik (részletesen ld. a koponya térségeinek tárgyalásánál).

19

ANATÓMIA TÚLÉLŐKÖNYV

#anatómiatúléllőkönyv

# Az orrcsont

Az orrcsont (os nasale) páros, lateralisan a maxilla processus nasalisához, felül az os frontaléhoz, medialisan az ellenoldali os nasaléhoz fekvő csont, mely a csontos orrhátat képezi.

# Az ekecsont

Az ekecsont (vomer) a csontos orrsövény (septum nasi osseum) hátulsó-alsó részének alkotásában vesz részt. A csont egyszerű szerkezetű: függőleges lemeze (lamina perpendicularis) a maxilla és az os palatinum által alkotott crista nasalison támaszkodik. A csont felső, hátulsó része két oldalra szétterül (mint a repülőgépek vízszintes vezérsíkja – vagyis a gép farkából kiálló két, oldalra nyúli kis „szárny”): ez az ala vomeris, melyen az os sphenoidale testének alsó része támaszkodik. Ferdén lefutó felső felszínehez a crista ossis sphenoidalis, valamivel előrébb pedig az os ethmoidale lamina perpendicularisa támaszkodik.

![img-27.jpeg](img-27.jpeg)
Az arckoponya, paramediansagittalis metszeten: a vomer anatómiája.

# Az alsó orrkagyló

Az alsó orrkagyló (concha nasalis inferior) a felső kettőtől eltérően – melyek az os ethmoidale nyúlványainak tekinthetők -, önálló csontképlet, mely a maxilla medialis felszínéhez kapcsolódik varratosan, a hiatus maxillaris alsó peremének megfelelően.

A későbbiekben látni fogjuk, hogy a maxilla és az os lacrimale sulcus lacrimalisai által alkotott canalis nasolacrimalis is ezen vonaltól lefelé, a concha nasalis inferior takarásában nyílik az orrüregbe.

# Az állkapocscsont

Az állkapocscsont (mandibula) a koponya egyetlen csontja, mely a többihez nem varratosan, hanem egy ízülettel (állkapocsízület, articulatio temporomandibularis) kapcsolódik.

Két nagyobb részből, a hátrafelé tekintő U alakú testből (corpus mandibulae) és az U két végéből kiemelkedő, a testtel közel 145°-os szöget bezáró szárakból (ramus mandibulae) áll.

![img-28.jpeg](img-28.jpeg)
A concha nasalis inferior helyzete az arckoponya mediansagittalis metszetén.

ANATÓMIA TÚLÉLŐKÖNYV

#anatómiatúlélőkönyv

A corpus mandibulae alsó, tömegesebb része a basis mandibulae, ennek tetején találjuk a fogmedri nyúlványt (processus alveolaris), mely a fogmedreket (alveoli dentales) tartalmazza. A maxillánál megismert módon az egyes alveoli dentalesokat egymástól elválasztja a septum interalveolare, míg a zápfogak esetén az alveoli dentalesen belül találjuk a fogak gyökereit elválasztó septa interradiculariát.

A ramus mandibulae a tetején kettéágazik, és a hátulsóbb, porccal borított íznyúlványt (processus condylaris), valamint az elülsőbb, egy rágóizom tapadására szolgáló processus coronoideus mandibulae alkotja. A két nyúlvány közötti bevágás az incisura mandibulae. A processus condylaris elülső felszínén apró benyomatot (fovea pterygoidea) találunk, mely ugyancsak egy rágóizom tapadási helye, míg a nyúlvány tetejét szokás a mandibula fejének is tekinteni.

![img-29.jpeg](img-29.jpeg)

A mandibula elülső, állcsúcsi része előre türemkedik (protuberentia mentalis): néha emberben itt megfigyelhető a csont kétoldali fejlődésének maradványaként egy vaskosabb szakasz. A protuberentia mentalistól oldalra egy-egy nyílást találunk a basis mandibulae (foramen mentale), melyek a canalis mandibulae – ld később – elülső végei.

A test és a szárak találkozásánál (állkapocsszöglet, angulus mandibulae), mind a csont külső (tuberositas massaterica), mind a belső felszínén (tuberositas pterygoidea) egy-egy érdességet találunk, egy-egy rágóizom tapadására.

![img-30.jpeg](img-30.jpeg)

A mandibula részei (balra) és képletei (jobbra), hátulról rátekintve.

A mandibula belső felszínén, nagyjából a ramus felénél egy apró, csontléccel (lingula mandibulae) takart nyílást (foramen mandibulae) találunk, mely belevezet a basis mandibulae átvezető canalis mandibulae ba. A csatorna a fogakat tartalmazó processus alveolaris alatt halad: a benne haladó képletek biztosítják majd az alsó fogsor beidegzését és vérellátását. A nyílástól lefelé és előre előbb egy barázda (sulcus mylohyoideus), majd egy apró csonttaraj (linea mylohyoidea) húzódik előrefelé a basis belső felszínére – a hasonló nevű izom eredéséül szolgál.

21

ANATÓMIA TÚLÉLŐKÖNYV

#anatómiatúléllőkönyv

A mandibula belső felszínének középvonalában két apró kiemelkedést találunk (spina mentalis), melyek részben a szájfenék, részben a nyelv izmainak eredéséül szolgálnak. A basis alsó felszínén két apró gödröt (fossa digastrica) látunk, melyek ugyancsak izomtapadási helyek.

# A nyelvcson

A nyelvcson (os hyoideum) a mandibula alatt elhelyezkedő – ezáltal az „ádámcsutka” felett tapintható -, a koponya többi részéhez csupán szalagosan rögzített csont. Fő funkciója a gége és a garat képleteinek „felfüggesztése”

Elülső részéből (corpus ossis hyoidei) hátrafelé húzódnak a nagy szarvak (cornu majus), míg a test peremének szélén, a nagy szarvak kezdeténél látjuk fölfelé kiemelkedni a kis szarvakat (cornu minus).

![img-0.jpeg](img-0.jpeg)
Az os hyoideum részei, bal előlről rátekintve.

ANATÓMIA TÚLÉLŐKÖNYV

#anatómiatúléllőkönyv

# A koponya egészében

A nyelvcsonttal a végére értünk a koponya egyes csontjai tárgyalásának. Ahhoz azonban, hogy a koponyát, mint egységes szerkezetet megértsük, külön részt kell szentelnünk az egyes csontok fontosabb kapcsolatainak, valamint a koponya, mint egész területeinek, e területek ki-, illetve a bevezető vezető járatainak.

A koponya csontjainak többsége, mint korábban említettük, egyfajta kötőszövetes összeköttetéssel (syndesmosis!), a varrattal (sutura) kapcsolódik.

Az emberi koponyán három fontosabb varratot különíthetünk el. A két os parietale összeilleszkedése alakítja ki a test középsíkjában, tehát sagittalisan elhelyezkedő nyílvarratot (sutura sagittalis). Erre merőlegesen elől, az os frontale, valamint az os parietalék, majd az os frontale és az os sphenoidale között húzódik a koronavarrat (sutura frontalis, vagy sutura coronalis). A két varrat találkozási pontja (bregma) magzatban és újszülöttben még nem záródott, hanem hártáras terület: ez a nagykutacs (fonticulus major, vagy fontanella major), mely átlagosan az első életév végére záródik.

![img-1.jpeg](img-1.jpeg)
A koponya varratai és jellegzetes pontjai felülnézetben (balra), jobb oldalról (középen) és hátulról (jobbra).

A koponya hátulsó felén a két falcsont, és a squama ossis occipitalis között helyezkedik el a lambdavarrat (sutura lambdoidea). A sutura sagittalis és a sutura lambdoidea találkozási pontja (lambda) általában még a magzati élet során, születésre záródó kiskutacs (fonticulus minor, vagy fontanella minor). A fejlődő koponyán kisebb, hamarabb záródó kutacsokat is megfigyelhetünk (fontanella sphenoidea, fontanella mastoidea).

Egyes koponyacsontok találkozási pontjai kialakítanak néhány jellegzetes helyet is a koponyán, melyek egyrészt az idegsebészetben szolgálhatnak fix tájékozódási pontként, másfelől a koponyát ért traumák kapcsán a környezetükben futó képletek sérülése miatt lehetnek jelentősek. Ezek közül a kettő legfontosabbról teszünk említést. Az elülsőbb helyzetű, az os frontale, os sphenoidale és os parietale találkozási pontja (pterion), melynek jelentősége abban áll, hogy a csontok belső felszínén itt halad a sulci arteriosi rendszerének elülső része, ezáltal az agyhártyákat ellátó a. meningea media elülső ága is. Koponyatraumák során (esés, ütés) a régió struktúrája miatt (3 csont találkozása) az ér sérülése valószínű, mely komoly koponyaúri (intracranialis) artériás vérzéseket okozhat.

ANATÓMIA TÚLÉLŐKÖNYV

#anatómiatúlelőkönyv

Valamivel hátrébb található az os parietale, os occipitale és os temporale találkozási pontja (asterion), mely ugyancsak a csontok belső felszínén elhelyezkedő képlet – ezen esetben egy vénás öböl (a sulcus sinus transversiban futó sinus transversus) – miatt jelentős. A koponya sérülései során a régió szerkezete itt is jelentős intracranialis vérzésekhez vezethet.

![img-2.jpeg](img-2.jpeg)
A kutacsok elhelyezkedése a magzati koponyán: oldalnézetben (balra) és felülnézetben (jobbra).

## A koponya felosztása

A koponya egészének vizsgálatához – hogy belső térségei is láthatóak legyenek – a koponyát egy a glabellát a protuberentia occipitalis externával összekötő mesterséges vonal mentén felosztjuk az ettől felfelé elhelyezkedő koponyatetőre (calvaria), valamint az ettől a vonaltól lefelé elhelyezkedő koponyaalapra (basis cranii).

## A koponyatető

A calvaria alkotásában főleg az os frontale és az os occipitale pars squamosaja, az os parietale nagy része, valamint az os temporale pars squamosájának teteje vesz részt. Belső felszínén látjuk a középvonalban végigfutó sulcus sinus sagittalis superiorist, valamint a pókhálóhártya tapadása által képzett benyomatokat (foveolae granulares). Az os parietale belső felszínén láthatjuk a sulci arteriosit.

A calvariát alkotó csontok szerkezete egységes: egy külső és egy belső csontlemezt (lamina externa, lamina interna) választ el egymástól egy keskeny szivacsos csontállomány (diplo). Utóbbi csatornáiban (canales diploici) apró vénákat találunk. Ugyancsak a calvaria területén találjuk az os parietalekon áthaladó emissaria nyílásokat, a foramen parietálékát.

![img-3.jpeg](img-3.jpeg)

ANATÓMIA TÚLÉLŐKÖNYV

#anatómiatúléllőkönyv

# A belső koponyabázis

A belső koponyabázis (basis cranii interna) három, egymás mögött elhelyezkedő, antero-posterior irányban lépcsőzetesen mélyülő rekeszből (fossa cranii, scala) áll. Tárgyalása folyamán főleg felosztására, részeinek határaira, valamint a belőlük kivezető, illetve a beléjük vezető csatornákra koncentrálunk.

|  Az elülső koponyagödörből (fossa cranii anterior) kivezető csatornák  |   |   |
| --- | --- | --- |
|  Csatorna neve | Hová vezet? | Mit tartalmaz?  |
|  foramen coecum | vakon végződik az os frontaléban | • (v. emissaria)  |
|  foramina cribrosa | cavum nasi (meatus nasi communis) | • fila olfactoria,
• n. ethmoidalis anterior,
• a. ethmoidalis anterior,
• v. ethmoidalis anterior  |
|  canalis ethmoidalis anterior (foramen ethmoidale anterius) | orbita | • n. ethmoidalis anterior,
• a. ethmoidalis anterior,
• v. ethmoidalis anterior  |

Az elülső koponyagödröt (fossa cranii anterior, scala anterior) elölről teljes egészében az os frontale pars squamosájának belső felszíne határolja. Fenekének alkotásában az os frontale pars orbitalisa, az incisura ethmoidaléba illeszkedő os ethmoidale lamina cribrosája, valamint hátul az os sphenoidale kisszárnyának felső felszíne, valamint a nagyszárny egy darabja vesz részt. A scala anterior hátulsó határa az os sphenoidale kis szárnyának hátulsó vonala, valamint a sulcus chiasmatis elülső pereme.

|  A középső koponyagödörből (fossa cranii media) kivezető csatornák  |   |   |
| --- | --- | --- |
|  Csatorna neve | Hová vezet? | Mit tartalmaz?  |
|  canalis opticus | orbita | • n. opticus (n. II.),
• a. opthalmica  |
|  fissura orbitalis superior |   | • n. oculomotorius (n. III.),
• n. trochlearis (n. IV.),
• n. opthalmicus (n. V/1.),
• n. abducens (n. VI.),
• v. opthalmica superior  |
|  foramen rotundum | fossa pterygopalatina | • n. maxillaris (n. V/2.)  |
|  foramen ovale | fossa infratemporalis | • n. mandibularis (n. V/3.),
• plexus venosus (v. emissariae)  |
|  foramen spinosum |   | • r. meningeus n. mandibularis,
• a. meningea media  |
|  foramen lacerum | basis cranii externa | • n. petrosus major,
• n. petrosus minor  |
|  canalis caroticus |   | • a. carotis interna,
• plexus caroticus internus,
• plexus venosus (v. emissariae)  |
|  hiatus canalis nervi petrosi majoris | canalis facialis | • n. petrosus major  |
|  hiatus canalis nervi petrosi minoris | cavum tympani | • n. petrosus minor  |

A középső koponyagödör (fossa cranii media, scala media) három részből, egy középső páratlan kiemelkedésből, illetve két oldalsó gödörből áll. A középső részt az os sphenoidale testének felső felszíne, a sella turcica (fossa hypophysealis) alkotja. Ettől oldalra, a középső koponyagödör páros részét az os sphenoidale nagy szárnya, a pars petrosa elülső felszíne, valamint az os parietale egy része hozza létre. A középső koponyagödör hátulsó határa oldalt a margo superior partis petrosae (sulcus sinus petrosi superioris), középen a dorsum sellae.

25

ANATÓMIA TÚLÉLŐKÖNYV

#anatómiatúléllőkönyv

|  A hátulsó koponyagödörből (fossa cranii posterior) kivezető csatornák  |   |   |
| --- | --- | --- |
|  Csatorna neve | Hová vezet? | Mit tartalmaz?  |
|  foramen magnum | basis cranii externa | • gerincvelő, • a. vertebralis, • a. spinalis anterior, • a. spinalis posterior, • radix spinalis n. accessorii (n. XI.), • plexus venosus vertebralis internus  |
|  foramen jugulare |   | • pars venosa: ○ v. jugularis interna, • pars nervosa: ○ n. glossopharyngeus (n. IX.), ○ n. vagus (n. X.), ○ n. accessorius (n. XI.), ○ a. meningea posterior  |
|  canalis hypoglossi |   | • n. hypoglossus (n. XII.), • plexus venosus (v. emissariae)  |
|  canalis condylaris |  | • v. emissariae  |
|  canalis mastoideus |  | • v. emissariae  |
|  aquaeductus vestibuli | labyrinthus osseus | • ductus endolymphaticus  |
|  meatus acusticus internus | fundus acusticus internus | • n. facialis (n. VII.), • n. intermedius, • n. vestibulocochlearis (n. VIII.)  |

A hátulsó koponyagödör (fossa cranii posterior, scala posterior) a belső koponyabázis legmélyebb pontja. Elülső határa megfelel a középső koponyagödör hátulsó határának. A gödör alját az os occipitale pars basilarisa, valamint pars lateralisa, hátulját pars squamosája alkotja. Elülső falához a pars petrosa hátulsó felszíne is hozzájárul.

![img-4.jpeg](img-4.jpeg)

A belső koponyabázis: részei (balra) és nyílásai (jobbra).

ANATOMIA TULELOKONYV

# A külső koponyabázis

A külső koponyabázis (basis cranii externa) szerkezete jóval bonyolultabb. Határait elől a processus pterygoideus lamina lateralisánál, a foramen ovale és a foramen spinosum mentén, oldalt a fossa mandibularis területén húzhatjuk meg. Az ettől a vonaltól oldalra eső terület (ahová az említett foramenek is nyílnak, a fossa infratemporalis – ld. lentebb).

A külső koponyabázison való tájékozódáshoz érdemes nagy, jellegzetes képleteket támpontként kijelölni, majd a régió többi struktúráját ezekhez viszonyítva beazonosítani. Ilyenek például a foramen magnum, a processus mastoideus, a processus styloideus, valamint a processus pterygoideus. Ezen nagy struktúrákhoz viszonítva könnyen megtalálhatjuk a canalis caroticust, a foramen jugularét, a foramen lacerumot, valamint az ezeknél kisebb struktúrákat.

|  A külső koponyabázis (basis cranii externa) nyílásai  |   |   |
| --- | --- | --- |
|  Csatorna neve | Hová vezet? | Mi tartalmaz?  |
|  foramen lacerum | fossa cranii media | • n. petrosus major,
• n. petrosus minor  |
|  canalis caroticus |   | • a. carotis interna,
• plexus caroticus internus,
• plexus venosus (v. emissariae)  |
|  foramen magnum | fossa cranii posterior | • gerincvelő,
• a. vertebralis,
• a. spinalis anterior,
• a. spinalis posterior,
• radix spinalis n. accessorii (n. XI.),
• plexus venosus vertebralis internus  |
|  foramen jugulare |   | • pars venosa:
○ v. jugularis interna,
• pars nervosa:
○ n. glossopharyngeus (n. IX.),
○ n. vagus (n. X.),
○ n. accessorius (n. XI.),
○ a. meningea posterior  |
|  canalis hypoglossi |   | • n. hypoglossus (n. XII.),
• plexus venosus (v. emissariae)  |
|  canalis condylaris |   | • v. emissariae  |
|  foramen mastoideum |  | • v. emissariae  |
|  canalis facialis
(foramen stylomastoideum) | fundus acusticus internus | • n. facialis (n. VII.),
• a. stylomastoidea  |
|  canalis musculotubarius | cavum tympani | • m. tensor tympani,
• tuba auditiva  |
|  canaliculus tympanicus
(fossula petrosa) |   | • n. tympanicus,
• a. tympanica inferior  |
|  canaliculus cochleae | labyrinthus osseus | -  |
|  canalis pterygoideus Vidii | fossa pterygopalatina | • n. petrosus major,
• n. petrosus profundus  |
|  canaliculus mastoideus | meatus acusticus externus | • r. auricularis n. vagi  |

![img-5.jpeg](img-5.jpeg)
A koponya alsó felszíne: részei (jobbra) és nyílásai (balra).

ANATÓMIA TÚLÉLŐKÖNYV

#anatómiatúléllőkönyv

# A csontos szemüreg

A szemüreg (orbita) az arckoponya felső, nagyjából piramis alakú ürege, melynek képzeletbeli alapja elülső nyílása, az aditus orbitae (tehát ez egy oldalán fekvő piramis tulajdonképpen). Ennek keretét az orbita falait adó csontok, felül az os frontale, lateralisan-alul az os zygomaticum, medialisan-alul pedig a maxilla alkotja. Az aditus orbitae csontos keretében felül két barázdát, a lateralisabb incisura supraorbitalist, valamint a medialisabb incisura frontalist találjuk. Mindkét barázda a szemüregből vezet az arc homloktájékára.

A piramis alakú üreg alapja az os zygomaticum és a maxilla orbitalis felszíne, mely hátrafelé az ala major (os sphenoidale) elülső/alsó felszíne, valamint az os zygomaticum és a maxilla hátulsó felszíne között található résben, a fissura orbitalis inferiorban végződik. A fissura orbitalis inferior lateralis része a fossa infratemporalisba, medialisabb része a fossa pterygopalatinába vezet (mindkét térséget ld. később). Itt találjuk hátul a sulcus, majd az előrefelé záródó canalis infraorbitalist, mely a maxilla elülső felszínére (fossa canina) vezet, mint foramen infraorbitale.

![img-6.jpeg](img-6.jpeg)
A szemüreg anatomiája: az aditus orbitaen át betekintve a lateralis (balra) és a medialis (jobbra) falra.

Az orbita lateralis falát az os zygomaticum, az ala major és az os frontale orbitalis felszínei hozzák létre. Az os zygomaticumon itt nyílik a canalis zygomaticusba vezető foramen zygomaticoorbital, mely a szemüregből kivezet a járomcsont arci felszínére (foramen zygomaticofaciale), valamint hátrafelé, a fossa temporalis területére (foramen zygomaticotemporale).

Az orbita medialis fala, valamint hátsó csúcsa a legbonyolultabb. A medialis fal alkotásában elől-alul a maxilla, hátrébb az os lacrimale, még hátrébb az os ethmoidale lamina papiraceája, majd egy apró ponton az os palatinum processus orbitalisa, végül az os sphenoidale kis szárnya vesz részt. Fölöttük végig az os frontale alkotja a medialis fal legtetejét.

A maxilla processus frontalisa és az os lacrimale crista lacrimalisai által alkotott fossa sacci lacrimalis lefelé belevezet a két csont között haladó, és az orrüreg lateralis falán, a concha nasalis inferior alatt nyíló canalis nasolacrimalisba. Valamivel hátrébb és föntebb ugyancsak két nyílást találunk az os ethmoidale és az os frontale között. A hátulsóbb foramen ethmoidale posterius az os frontale és os ethmoidale felső része között a rostacsont labyrinthus ethmoidalisának hátulsó részébe vezet (celullae ethmoidales posteriores). Az elülsőbb nyílás (foramen ethmoidale anterius) a két csont között az os ethmoidale lamina cribrosája mellett az orbitából átvezet az elülső koponyagödörbe. A két csatorna pontos lefutását akkor érthetjük meg igazán, ha az os frontalét eltávolítjuk, és felülről tekintünk az os ethmoidaléra (ld. a lentebbi ábrát).

28

ANATOMIA TULELOKONYV

Hátul, az orbita csúcsban találjuk a középső koponyagödörből kivezető, és az os sphenoidale kisszárnyán áthaladó canalis opticus. Ettől kissé lateralra, az ala major és az ala minor között nyílik az orbitába az ugyancsak a középső koponyagödörből kivezető fissura orbitalis superior.

Az orbita képleteinek tárgyalását részleteiben ld. Az érzékszervek anatomiája c. fejezetben, a látószervnél.

![img-7.jpeg](img-7.jpeg)

A csontos szemüreg anatomiája: az os frontale eltávolítva, felülről tekintünk rá az alsó falra.

|  A szemüregből (orbita) kivezető csatornák  |   |   |
| --- | --- | --- |
|  Csatorna neve | Hová vezet? | Mit tartalmaz?  |
|  aditus orbitae | arc | -  |
|  incisura frontalis |   | • r. medialis n. supraorbitalis,
• r. medialis a. supraorbitalis  |
|  incisura supraorbitalis |   | • r. lateralis n. supraorbitalis,
• r. lateralis a. supraorbitalis  |
|  canalis infraorbitalis
(foramen infraorbitale) | arc (fossa canina) | • n. infraorbitalis,
• a. infraorbitalis,
• v. infraorbitalis  |
|  canalis zygomaticus
(1.: foramen zygomaticofaciale,
2.: foramen zygomaticotemporale) | 1. arc
2. fossa temporalis | 1.:
• n. zygomaticofacialis
2.:
• n. zygomaticotemporalis  |
|  canalis opticus | fossa cranii media | • n. opticus (n. II.),
• a. opthalmica  |
|  fissura orbitalis superior |   | • n. oculomotorius (n. III.),
• n. trochlearis (n. IV.),
• n. opthalmicus (n. V/1.),
• n. abducens (n. VI.),
• v. opthalmica superior  |
|  canalis ethmoidalis anterior
(foramen ethmoidale anterius) | fossa cranii anterior | • n. ethmoidalis anterior,
• a. ethmoidalis anterior,
• v. ethmoidalis anterior  |
|  canalis ethmoidalis posterior
(foramen ethmoidale posteriors) | cavum nasi
(cellulae ethmoidales posteriores) | • n. ethmoidalis posterior,
• a. ethmoidalis posterior
• v. ethmoidalis posterior  |
|  canalis nasolacrimalis | cavum nasi
(meatus nasi inferior) | • ductus nasolacrimalis  |
|  fissura orbitalis inferior
(1.: pars lateralis,
2.: pars medialis) | 1. fossa infratemporalis
2. fossa pterygopalatina | 1.:
• a. infraorbitalis
• v. infraorbitalis
2.:
• n. infraorbitalis
• n. zygomaticus
• v. orbitalis inferior  |

ANATÓMIA TÚLÉLŐKÖNYV

#anatómiatúléllőkönyv

# A csontos orrüreg

Az orrüreg a koponya középvonalának két oldalán, a csontos orrsövényvel (ld. lentebb) szimmetrikusan elválasztott ürege, melynek felsőbb része keskeny, alsóbb része tágasabb. Elülső, körte alakú nyílását (apertura piriformis) a maxilla, valamint az os nasale határolja (ehhez csatlakozik élőben a porcos-kötőszövetes orr).

Az orrüreg (cavum nasi) medialis fala maga a csontos orrsövény, melyet elől és fölül az os ethmoidale lamina perpendicularisa, mögötte a spina ossis sphenoidalis, míg alattuk a vomer alkot. A csontos orrsövény legalsó részét a maxillák processus palatinusai, valamint az os palatinusok lamina horizontalisai által létrehozott crista nasalis alkotja. Az orrsövény elülső része a csontos koponyán hiányos: élőben ezt a területet porcok, valamint kötőszövet tölti ki).

![img-8.jpeg](img-8.jpeg)

Az orrüreg lateralis fala igen bonyolult: alkotásában számtalan csont vesz részt, melyek helyként hiányosan illeszkednek egymáshoz, így más térségekbe vezető járatokat hagynak szabadon.

Elől és alul az oldalsó falat a maxilla medialis felszíne alkotja, melyen megtaláljuk a csont belsejébe vezető hiatus maxillarist. Ennek hátulsó pereméhez illeszkedik az os palatinum lamina perpendicularisa. Leghátul a processus pterygoideus lamina medialisa helyezkedik el. Valamivel feljebb a maxilla mögött találjuk az os lacrimalét, majd az os ethmoidale labyrinthusát (cellulae ethmoidales). Mögötte ismét az os palatinum következik, és a sort az os sphenoidale teste zárja. Itt találjuk a két csont között a fossa pterygopalatinába vezető foramen sphenopalatinumot, míg az os sphenoidale és az os ethmoidale szögletében (recessus sphenoetmoidalis) nyílik a sinus sphenoidalis (apertura sinus sphenoidalis). Utóbbi az orrüreg legmagasabb, leghátsó pontja.

Az orrüreg lateralis fala azonban nem sík felület: az os ethmoidale labyrinthusának medialis felszínéről az orrüregbe lóg felül és hátul a concha nasalis superior, valamivel lejjebb a concha nasalis media. A concha nasalis superior és az oldalfal közötti térség a meatus nasi superior, míg a concha nasalis media és az oldalfal közötti terület a meatus nasi media.

A meatus nasi media területén az oldalfal valójában nem valódi fal: itt találjuk a hiatus maxillarist. Az os ethmoidale ide lógó részei (elől a processus uncinatus, hátrébb a bulla ethmoidalis) közötti résen át hátrafelé (hiatus semilunaris) a sinus maxillarisba juthatunk (a hiatus semilunaris tulajdonképpen a hiatus maxillaris „beszűkülése”). Szintén a meatus nasi media területén találjuk az oldalfalat alkotó labyrinthus ethmoidalison az os frontale sinus frontalisába vezető infundibulum ethmoidalét, melyet ugyancsak a hiatus semilunarison keresztül közelíthetünk meg, előrefelé.

ANATÓMIA TÚLÉLŐKÖNYV

#anatómiatúléllőkönyv

A hiatus maxillaris alsó pereméhez az oldalsó falon egy önálló csont, a concha nasalis inferior illeszkedik. Közte és az oldalfal között találjuk a meatus nasi infereiort. Ide nyílik az orbitából a maxilla és az os lacrimale között levezető canalis nasolacrimalis.

Az orrüreg azon része, mely a septum nasi és a conchák közé esik a meatus nasi communis.

Az orrüreg hátulsó nyílása - mely koponyán a basis cranii externára, a tuberculum pharyngeum területére vezet (míg élőben az itt elhelyezkedő garat felső részébe) - a choana, melyet medialról az orrsövény, felülről az os sphenoidale testének alsó felszíne, lateralról a processus pterygoideus lamina medialisa, alulról pedig az os palatinum lamina horizontalisa határol.

![img-9.jpeg](img-9.jpeg)
Az orrüreg oldalsó fala, a hiatus semilunaris: a concha nasalis media alsó része eltávolítva, belátunk a meatus nasi mediába.

|   | Az orrüregből (cavum nasi) kivezető csatornák  |   |   |
| --- | --- | --- | --- |
|  Csatorna neve | Honnan? | Hová vezet? | Mit tartalmaz?  |
|  apertura piriformis | meatus nasi communis | arc | • -  |
|  choana |   | basis cranii externa (nasopharynx) | • -  |
|  foramen sphenopalatinum |   | fossa pterygopalatina | • sphenopalatina,
• n. nasopalatinus Scarpae,
• r. nasales posteriores,
• r. nasales anteriores  |
|  canalis incisivus |   | cavum nasi | • sphenopalatina
• n. nasopalatinus  |
|  apertura sinus sphenoidalis |   | sinus sphenoidalis | • -  |
|  foramina cribrosa |   | fossa cranii anterior | • fila olfactoria,
• n. ethmoidalis anterior,
• a. ethmoidalis anterior  |
|  hiatus semilunaris
(1. elülső rész,
2. hátulsó rész) | meatus nasi media | 1. sinus maxillaris
2. sinus frontalis (infundibulum ethmoidale) | • -  |
|  „foramen cellulae ethmoidales anteriores et mediae“ | meatus nasi media | labyrinthus ethmoidalis elülső és középső rostasejtjei | • -  |
|  „foramen cellulae ethmoidales posteriores“ | meatus nasi superior | labyrinthus ethmoidalis hátulsó rostasejtjei | • -  |
|  canalis ethmoidalis posterior (foramen ethmoidale posteriors) | cellulae ethmoidales posteriores | orbita | • n. ethmoidalis posterior
• a. ethmoidalis posterior  |
|  canalis nasolacrimalis | meatus masi inferior | orbita | • ductus nasolacrimalis  |

![img-10.jpeg](img-10.jpeg)
Az orrüreg, hátulról rátekintve: a choana.

A labyrinthus ethmoidalist, sinus maxillarist, sinus frontalist és sinus sphenoidalist összefoglaló néven orrmelléküregeknek (sinus paranasales) nevezzük. Tárgyalásukat, valamint az orrüreg anatómiájának további tárgyalását ld. még A légzőrendszer anatómiája c. fejezetben.

ANATÓMIA TÚLÉLŐKÖNYV

#anatómiatúléllőkönyv

![img-11.jpeg](img-11.jpeg)
A csontos őrrüreg anatómiája: bal előlről rátekintve, a koponya egy bal előlő hasába eltávolítva.

|  A szájüregből (cavum oris) elvezető nyílások  |   |   |
| --- | --- | --- |
|  Csatorna neve | Hová vezet? | Mit tartalmaz?  |
|  canalis incisivus | cavum nasi
(meatus nasi communis) | • n. nasopalatinus Scarpae
• a. sphenopalatina  |
|  canalis palatinus major
(foramen palatinum majus) | fossa pterygopalatina | • n. palatinus major
• a. palatina descendens  |
|  canales palatini minores
(foramina palatina minora) |   | • n. palatini minores  |
|  canalis mandibulae | arc (foramen mentale) | • n. alveolaris inferior / n. mentalis
• a. alveolaris inferior / a. mentalis
• v. alveolaris inferior / v. mentalis  |

# A csontos szájüreg

A csontos koponya esetében nem beszélhetünk valódi szájüregről (cavum oris), mivel annak oldalfalát és alját nagyrészt lágyszövetek (izom, kötőszövet) alkotják. A csontos koponya esetén főleg a csontos szájpadról (mely a kemény szájpad – palatum durum – csontos váza) és annak nyílásairól emlékezhetünk meg.

A csontos szájpad előlő, nagyobb részét a kétoldali maxilla processus palatinusai hozzák létre, melyek a középvonalban mint sutura palatina mediana egyesülnek. Ezekhez csatlakoznak hátulról az os palatinumok lamina horizontalisai (egymással kapcsolódva meghosszabbítva a sutura palatina medianát) a sutura palatina transversán keresztül. (Itt érdemes megemlíteni, hogy a maxilla előlő, metszőfogakat tartalmazó része fejlődéstaniilag külön csont, az os incisivum, mely a későbbiekben belecsontosodik a maxillába).

![img-12.jpeg](img-12.jpeg)
A csontos szájüreg főlő határa: a szájpad

ANATÓMIA TÚLÉLŐKÖNYV

#anatómiatúléllőkönyv

![img-13.jpeg](img-13.jpeg)

A fossa temporalis (balra) és a fossa infratemporalis (jobbra) anatómiája.

ANATÓMIA TÚLÉLŐKÖNYV

#anatómiatúlelőkönyv

# A fossa temporalis és infratemporalis

A fossa temporalis a koponya oldalán, az os temporale, os parietale, os sphenoidale és os frontale területén elhelyezkedő sekély gödör, melyet felülről a linea temporalis superior és inferior, alulról a crista infratemporalis határol. A területet az egyik rágózom, a m. temporalis tölti ki.

|  A fossa temporalisból elvezető nyílások  |   |   |
| --- | --- | --- |
|  Csatorna neve | Hová vezet? | Mit tartalmaz?  |
|  canalis zygomaticus | orbita
(foramen zygomaticoorbitale) | • n. zygomaticotemporalis  |

A járomív (arcus zygomaticus) alatt a fossa temporalis a fossa infratemporalisban folytatódik (a két területet az os sphenoidale crista infratemporalis választja el egymástól). A fossa infratemporalis elülső határa a maxilla hátulsó felszíne (a tuber maxillae lateralis része), medialról a processus pterygoideus lamina lateralisa zárja le. A terület tetejét az alá major és az os temporale alsó felszínei hozzák létre. Hátulsó határa a fossa mandibularis (tulajdonképpen az állkapocsízület).

|  A fossa infratemporalisból elvezető nyílások  |   |   |
| --- | --- | --- |
|  Csatorna neve | Hová vezet? | Mit tartalmaz?  |
|  foramen ovale | fossa cranii media | • n. mandibularis (n. V/3.)
• plexus venosus (v. emissarae)  |
|  foramen spinosum |   | • r. meningeus n. mandibularis,
• a. meningea media  |
|  fissura orbitalis inferior
(pars lateralis) | orbita | • a. infraorbitalis
• v. infraorbitalis  |
|  fissura petrotympanica Glasseri | cavum tympani | • chorda tympani
• a. tympanica anterior  |
|  fissura pterygomaxillaris | fossa pterygopalatina | • a. maxillaris
• n. alveolares superiores posteriores  |
|  foramina alveolaria | canales alveolares
(processus alveolaris maxillae) | • n. alveolares superiores posteriores
• a. alveolares superiores posteriores  |

# A fossa pterygopalatina

A fossa pterygopalatina a koponya egyik legnehezebben megérthető térsége. Tulajdonképpen egy apró, résserű üreg, amely az arc- és agykoponya közé ékelődik.

Elülső fala alul a tuber maxillae, fölül a fissura orbitalis inferior medialis része (tehát felül tkp. nincs elülső fala). Tetejét az os sphenoidale testének alsó, míg hátulsó falát a processus pterygoideus elülső felszíne alkotja. Medialis fala az os palatinum lamina perpendicularisa. A régió jelentősége abban áll, hogy számtalan létfontosságú ideg, idegdúc és ér található benne.

![img-14.jpeg](img-14.jpeg)

ANATÓMIA TÚLÉLŐKÖNYV

#anatómiatúléllőkönyv

Vizsgálata nehézkes, főleg oldalsó falán keresztül (fissura pterygomaxillaris – rés a processus pterygoideus és a maxilla között) vehetjük szemügyre a fossa infratemporalis felől.

![img-15.jpeg](img-15.jpeg)
A fossa pterygopalatina anatómiaja: lateralról rátekintve.
Az os zygomaticum eltávolítva, az os frontale és os sphenoidale átvágva a fissura orbitalis superior/inferior vonalában.

ANATÓMIA TÚLÉLŐKÖNYV

#anatómiatúléllőkönyv

|  A fossa pterygopalatinából elvezető nyílások  |   |   |
| --- | --- | --- |
|  Csatorna neve | Hová vezet? | Mít tartalmaz?  |
|  fissura pterygomaxillaris | fossa infratemporalis | • a. maxillaris
• n. alveolares superiores posteriores  |
|  fissura orbitalis inferior (pars medialis) | orbita | • n. infraorbitalis
• n. zygomaticus
• v. orbitalis inferior  |
|  foramen rotundum | fossa cranii media | • n. maxillaris (n. V/2.)  |
|  canalis pterygoideus Vidii | basis cranii externa | • n. petrosus major,
• n. petrosus profundus  |
|  foramen sphenopalatinum | cavum nasi
(meatus nasi communis) | • sphenopalatina,
• n. nasopalatinus Scarpae,
• r. nasales posteriores,
• r. nasales anteriores  |
|  canalis palatinus major
(foramen palatinum majus) | cavum oris | • n. palatinus major
• a. palatina descendens  |
|  caneles palatini minores
(foramina palatina minora) | cavum oris | • n. palatini minores  |

A fentebb felsorolt ki- és belépő képletek mellett itt találhatjuk a n. facialis (n. VII.) vegetatív idegdúcát, a ganglion pterygopalatinumot (részleteiben ld. A perifériás idegrendszer és A vegetatív idegrendszer c. fejezetekben).

## A fej ízületei és szalagjai

A koponya csontjai között csupán egyetlen ízületről, az állkapocsízületről beszélhetünk.

## Az állkapocsízület

Az állkapocsízület (articulatio temporomandibularis) egy korlátot szabad ízület, melynek vápája a fossa mandibularis és a tuberculum articulare, a fej pedig a processus condylaris caput mandibulaeja. Az ízfelszíneket rostosporc fedi. Az ízületben találunk egy porckorongot (discus articularis), így tulajdonképpen két részízületről (articulatio discotemporalis és articulatio discomandibularis) beszélhetünk.

![img-16.jpeg](img-16.jpeg)
Az állkapocsízület szerkezete: az ízület megnyitva.

Az ízület rendelkezik pár korlátozó szalaggal, melyek a koponya egyes ponjait kapcsolják a mandibulához, több helyen. Ilyen a ligamentum stylomandibulare, mely a processus styloideusról húzódik az angulus mandibulaehez, valamint ilyen a ligamentum sphenomandibulare, mely az os sphenoidale alsó felszínéről húzódik a canalis mandibulae bejáratához. Ide sorolhatjuk még a raphe pterygomandibularist is (ld. később), mely fontos izomeredési hely is egyben.

ANATÓMIA TÚLÉLŐKÖNYV

#anatómiatúléllőkönyv

Bár beszélhetünk jobb és bal ízületről, mivel mind a mandibula, mind a koponya egésze egységes, így mechanizmusát tekintve a kétoldali ízület egyként működik. Korlátolt szabadízület lévén a tér mindhárom irányában lehetséges elmozdulás, így három különböző tengelyt – és a körülöttük létrejövő mozgást – kell megkülönböztetnünk.

A mandibula mozgásaikor tulajdonképpen három mechanizmust kell körüljárnunk. Egyrészt, a mandibula előre-hátra mozgását (protrusio, retractio), a mandibula „billenését”, mely a száj nyitásához – és zárásához – vezet (elevatio, depressio), valamint a latero-medialis elmozdulásokat.

A szájnyitás kezdeti szakaszában a mandibula feje előrefelé billen az alsó ízületfélben (discomandibularis) a két foramen mandibulaet összekötő tengely körül (depressio). A száj teljes kinyitásához azonban a felső ízületfélnek is el kell mozdulnia: a teljes szerkezet (mandibula + discus) előrecsúszik a fossa mandibularisból a tuberculum articularéra (protrusio a discotemporalis ízületrészben). Az ellentétes irányú mozgások szájzárás esetén az elevatio (a depressio ellentéte) és a retractio (a protrusio ellentéte). A protrusio-retractio önmagában is kivitelezhető, nyugalmi helyzetben megfigyelhetjük, hogy az alsó fogsor valamivel a felső mögött helyezkedik el, a mandibula feje a fossa mandibularisban, közvetlenül a külső hallójárat előtt foglal helyet.

Ez a fajta mozgási mechanizmus azért hasznos, mert a koponyából kilépő, és a szájüreg irányába húzódó képletek a száj nyitásakor sem nyúlnak / feszülnek meg, így nem roncsolódhatnak, vagy szakadhatnak el.

Mindezekből a vizsgára talán legfontosabb megjegyzendő dolog, hogy a száj nyitása során a mandibula feje előrebillen a két foramen mandibulaet összekötő tengely körül, valamint hogy az örlőmozgások során (rotatio!) a tengely függőleges, és a két szélső pont (caput mandibulae) között bárhol előfordulhat.

A mandibula lateralis elmozdulása az egyik oldalon automatikusan a másik oldal medialis elmozdulását okozza. Az elmozdulás tengelye ilyenkor antero-posterior irányban áll, a két mandibulafej között félúton.

A mandibula feje körül rotatio is előfordulhat, a tengely ekkor függőleges állású, és bárhol elhelyezkedhet a két mandibulafej között (szélső helyzetben a fejen halad keresztül – ekkor az egyik mandibulafej a másik körül „kering”).

Örlőmozgások során felváltva alkalmazzuk a rotatio, lateralis elmozdulás és protrusio-retractio mozgásait.

![img-17.jpeg](img-17.jpeg)

Az állkapocsízület és a környező szalagok: lateralról (balra) és medialról (jobbra) rátekintve.

ANATÓMIA TÚLÉLŐKÖNYV

#anatómiatúléllőkönyv

![img-18.jpeg](img-18.jpeg)
A m. massater és a m. temporalis anatómiája.

A másik, tisztán a fogsor zárásáért felelős izom a m. pterygoideus medialis, mely két fejjel ered, a fossa pterygoideából (caput mediale), valamint a tuberositas maxillaeról (caput laterale), mely a két fej egyesülve az angulus mandibulae belső felszínén (tuberositas pterygoidea) tapad.

A m. temporalis a fossa temporalisból ered, majd az arcus zygomaticustól mélyen húzódik a mandibula processus coronoideusához. A m. temporalist ugyancsak a száj zárásáért felelős izmok között tartjuk számon, ugyanakkor az izom hátulsó része a mandibula hátrahúzását (retractio) okozza, mely a rágómozgások igen jelentős összetevője.

# A fej izmai

## A rágóizmok

A fej izmainak tárgyalása során a rágó, valamint a mimikai és nyelvcsont feletti izmokra koncentrálunk. A nyelv izmainak tárgyalását, valamint a fejhez köthető garatizmokat ld. Az emésztőrendszer anatómiája c. fejezetben.

A rágóizmokat csoportosíthatjuk aszerint, hogy az állkapocsízületre (articulatio temporomandibularis) milyen hatást fejtenek ki. A négy izomból általánosságban három izmot szokás a száj zárásáért, egyet a nyitásáért felelőssé tenni.

A m. massater az arcus zygomaticus elülső részén, valamint az os zygomaticum lateralis felszínén ered, majd az angulus mandibulae külső felszínén tapad (ezért nevezzük ezt az érdes területet tuberositas massatericának).

![img-19.jpeg](img-19.jpeg)
A m. pterygoidei anatómiája: a ramus mandibulae elülső része átvágva, hogy belássunk mögé.

Az utolsó rágóizom a m. pterygoideus lateralis. Medialis párjához hasonlóan ugyancsak két fejjel ered, vele ellentétben azonban vízszintesen húzódik hátra. A medialisabb (felsőbb) fej az os sphenoidale facies infratemporalisaról, míg a lateralisabb (alsóbb) fej a processus pterygoideus lamina lateralisáról húzódik hátra, majd együtt tapadnak a processus condylaris fovea pterygoideáján. A teljes izom a m. pterygoideus medialis két feje között helyezkedik el. Feladata a mandibula előrehúzása (protrusio), melynek részben a rágás folyamatában, részben a száj nyitásában van szerepe. A szájnyitásában a gravitáció, valamint a nyelvcsont fölötti és alatti izmok is közrejátszanak.

A m. pterygoideus lateralis két feje közötti részt nevezzük hiatus pterygoideinek (utóbbi fontossága az itt elhaladó n. mandibularis ágaiban rejlik; részleteiben ld. A perifériás idegrendszer anatómiája c. fejezetében, az agyidegek résznél).

A rágóizmok beidegzését a n. mandibularis (n. V/3). ún. „elülső, motoros ágcsoportja" adja.

ANATÓMIA TÚLÉLŐKÖNYV

#anatómiatúléllőkönyv

# A mimikai izmok

A koponya másik jelentős izomcsoportját a mimikai izmok képezik. Felosztásuk során érdemes őket az arc négy nagyobb képlete, a szemek, a száj, az orr, valamint a fülök köré csoportosítva tárgyalni. Az utolsó két csoport emberben csökevényes, csak felületesen futjuk át őket. Funkcionalitása mellett ez a felosztás az izomcsoportok beidegzése miatt is hasznos, mint a későbbiekben látni fogjuk.

A mimikai izomzat különlegessége, hogy tapadásuk az arc bőrében történik – így képesek kialakítani az emberi arc gazdag mimikáját.

|  A szem körüli mimikai izmok  |   |
| --- | --- |
|  Izom neve | Működése  |
|  m. orbicularis oculi | • szemzárás különböző stimulusokra (nem egyenlő a pislogással!)
o erős fény
o légmozgás
o szem felé közeledő tárgy  |
|  • pars orbitalis |   |
|  • pars palpebralis |   |
|  • pars lacrimalis |   |
|   | pars lacrimalis:
• könnytömlő meghúzása, könny orrüregbe ürítése  |
|  m. depressor supercilii | • lefelé húzza a szemöldök medialis részét  |
|  m. corrugator supercilii | • egymás felé húzza a két szemöldököt (összevonja a szemöldököket)  |

A szájkörüli izmok közül külön ki kell emelnünk a m. buccinatort. Az izom hátul a processus pterygoideust a mandibulához kötő raphe pterygomandibularistól húzódik előrefelé (a raphetől hátra az egyik garatfúzó izmot találjuk). Az izom fent a maxilla, alul a mandibula processus alveolarisának külső felszínén tapad, előrefelé a m. orbicularis orisba sugárzik. Amellett, hogy a szájüreg oldalfalát alkotja, összehúzódásával segít nyomást kifejteni a szájüregben (pl. egy lufi felfújása közben).

|  A száj körüli mimikai izmok  |   |
| --- | --- |
|  Izom neve | Működése  |
|  m. orbicularis oris | • szájzárás
• az ajak mozgásai  |
|  m. levator labii superioris | • a felső ajak emelése
o az orrszárnyakat is emeli, ld. lentebb  |
|  m. levator anguli oris | • a szájzug emelése  |
|  m. depressos labii inferioris | • az alsó ajak süllyesztése / lebiggyesztése  |
|  m. depressor anguli oris | • a szájzug lefelé húzása  |
|  m. zygomaticus major | • a szájzug fölfelé / oldalra húzása  |
|  m. zygomaticus minor | • a szájzug fölfelé / oldalra húzása  |
|  m. risorius | • oldalra húzza a szájzugot, kis bemélyedést okoz a szájzug mellett  |
|  m. buccinator | • a szájüreg oldalsó fala
• nyomás növelés / csökkentés a szájüregben  |
|  m. mentalis | • ráncolja az állcsúcs bőrét  |

Az orr körüli mimikai izmok emberben nem túlságosan kifejezettek. Közülük talán a legfontosabb a felső ajak emelő izma (m. levator labi superioris), melynek medialis része (m. levator anguli oris alaque nasi) az izom összehúzódása során emeli az orrszárnyakat (úgy csinálunk, mint a nyulak).

Az izom nevében az „alaque nasi” szó szerint fordítva annyit tesz, hogy „szárnyés orr”, mely egy fura latin szórendből adódik. A valóságban a „que” szócska egy úgynevezett „tapadó és”, így az izom neve tulajdonképpen annyit tesz, hogy „és orrszárny”.

Az izom főleg csecsemőben fontos. Légzésük során az orrszárny erőteljes mozgása a csecsemő légzésének nehezítettségére utalhat.

ANATÓMIA TÚLÉLŐKÖNYV

#anatómiatúléllőkönyv

|  Az orr körüli mimikai izmok  |   |
| --- | --- |
|  Izom neve | Működése  |
|  m. levator labii superioris alaquae nasi | • emeli az orrszárnyakat
○ létrehozza az ún. orrszárnyi légzést  |
|  m. nasalis | pars transversa
• ráncolja az orrgyököt
pars alaris
• lefelé húzza az orrszárnyakat, tágítja az orrnyílásokat (nares/nostrils)  |
|  m. procerus | • ráncolja az orrgyököt / szemöldök közöket  |
|  m. depressor septi nasi | • lefelé húzza az orrsövény elülső, porcos részét
○ szűkíti az orrnyílásokat  |

A fentebbi kategóriák közül egyikbe sem sorolható be a m. epicranius, mely két hassal (venter frontalis, venter occipitalis) és az őket összekötő kötőszövetes bőnyével (galea aponeurotica) terül el a homlokon, a koponyatetőn és a tarkótáj felső részén.

![img-20.jpeg](img-20.jpeg)

Az arc mimikai izmai: felületes réteg (balra), valamint a felületes izmok és a zsírszövet eltávolítása után a mélyebben elhelyezkedők (jobbra).

A mimikai izmok kapcsán legfontosabb a beidegzésük, melyet a n. facialis (n. VII.) végez. Klinikai szempontból jelentős, hogy az agyban történő érelzáródások bizonyos eseteiben (amikor az arc mozgatásáért felelős részek érintettek) a mimikai izmok bénulása utalhat az agyi eseményre. Ugyancsak az arcizmok bénulása lép fel az ideg különböző betegségeiben. Neurológiából fontos az előbbi (ún. centralis) és utóbbi (ún. perifériás) bénulás elkülönítése. Erről megemlékezünk a perifériás idegrendszer anatómiája c. fejezetben.

A mimikai izmok megtanulása (legalább nevük, illetve hogy melyik „nyílás" köré csoportosulnak), az anatómia vizsga szempontjából is igencsak fontos. Tanuljunk az én esetemből, aki elfelejtette ezt a részt, és úgy ment el az első félévben vizsgázni, hogy nem tanulta meg a mimikai izmokat (szerencsére nem kérdezték, és a hiányosság azóta pótlásra került).

![img-21.jpeg](img-21.jpeg)
A szájüreg oldalsó fala: a m. buccinator és a m. constrictor pharyngis superior találkozása.

ANATÓMIA TÚLÉLŐKÖNYV

#anatómiatúléllőkönyv

# A nyelvcsonat feletti izmok

A fejhez köthető harmadik jelentősebb izomcsoportot a nyelvcsonat feletti izmok képezik.

A m. mylohyoideus a mandibula basisának két oldala között kifeszülő izom, mely hátul a nyelvcsonat testén tapad, és elől a linea mylohyoideán ered. A kétoldali izom a középvonalban kötőszövetesen egyesül (raphe mylohyoidea). Mivel a későbbiekben (Az emésztőrendszer anatómiája c. fejezet) látni fogjuk, hogy ez – és a következő – izom tulajdonképpen a szájfeneket képezik, ezért szokás diaphragma orisnak is nevezni. Beidegzését a n. mandibularis ága, a n. mylohyoideus végzi.

A m. mylohyoideus felett húzódik a középvonal két oldalán a páros m. geniohyoideus, mely elől a spina mentalis alsó részén ered a mandibulán, és hátul az os hyoideum testén tapad. Beidegzését a n. hypoglossus (n. XII.) végzi.

![img-22.jpeg](img-22.jpeg)
A diaphragma oris felülről-hátulról (balra) és oldalról (jobbra) rátekintve.
A jobb oldali ábrán a m. geniohyoideus takarásban, a m. mylohyoideus „átlátszóvá” téve.

A m. digastricus kéthasú izom, mely hátulsó hasa (venter posterior) a processus mastoideustól medialra ered (sulcus digastricus), ahonnan előrefelé húzódik a m. sternocleidomastoideusszal közel párhuzamosan. Elülső hasa a mandibula basisának alján (fossa digestrica) ered. A két has a nyelvcsonat testének lateralis részén találkozik és egyesül egymással egy közbülső ínban. A középső inat parittyá szerű szalag rögzíti a nyelvcsont-hoz. Beidegzésé érdekes: elülső hasa a n. mandibularis (n. V/3), míg hátulsó a n. facialis (n. VII.) rendszeréhez tartozik.

![img-23.jpeg](img-23.jpeg)
A nyelvcsonat feletti izmok anatómiája: alulról (balra) és oldalról (jobbra) rátekintve.

A m. stylohyoideus a processus stylohyoideustól húzódik előrefelé, és tapad a nyelvcsonat testének lateralis részén úgy, hogy körbe öleli a m. digastricus közbülső inát (mintha a m. stylohyoideus lenne a lovas, a m. digastricus ina pedig a ló). Beidegzését szintén a n. facialis (n. VII.) végzi.

A nyelvcsonat feletti izmok működése változatos: részt vesznek a száj nyitásában, a nyelés folyamatában, hangképzés közben a gége pontos pozicionálásában.

ANATÓMIA TÚLÉLŐKÖNYV

#anatómiatúlelőkönyv

# A fej erei

A fej érhálózata komplikált: négy fő részből, az arc, a zsigerek, a szemüreg és a koponya belső térségének vérellátásából tevődik össze. A fejezetében elsődlegesen az arc és temporalis / infratemporalis területekre fókuszálunk, a zsigerekhez húzódó ereket csak megemlítjük (részleteiben ld. Az emésztőrendszer anatómiája és A légzőrendszer anatómiája c. fejezetekben), a szemüreg és az intracranialis térséggel nem foglalkozunk (ezek tárgyalását ld. a megfelelő fejezetekben).

# A fej artériás rendszere

Az intracranialis térség fő artériája az a. carotis interna, míg a fej külső térségeit az a. carotis externa ágrendszere látja el. Ezek közül is esetünkben a legfontosabbak az a. facialis, valamint két vágág, az a. maxillaris és az a. temporalis superficialis (a. lingualist, mely ugyancsak a fejhez húzódik, ld. Az emésztőrendszer anatómiája c fejezetben).

Az a. maxillaris a ramus mandibulae mögött ered az a. carotis externából előrefelé, és ágrendszerének nagy részét a fossa infratemporalisban, a m. pterygoideus medialis és m. pterygoideus lateralis között adja le.

![img-0.jpeg](img-0.jpeg)

Első ágát a fossa mandibularishoz bocsátja (a. tympanica anterior): az ér a dobüregbe lépve annak elülső falát látja el. Ezután válik le egy jóval nagyobb ág, a foramen spinosumon a koponyába lépő, és ott az agyhártyákat ellátó a. meningea media (ez okozza a sulci arteriosit). Az ér kezdetét körülöleli a n. auriculotemporalis hurka (ld. később).

Ettől előrébb találjuk a lefelé húzódó és a mandibula canalis mandibulaejába lépő a. alveolaris inferior, mely a csatornába lépés előtt leadja az a. mylohyoideát is.

A csatornában ellátja az alsó fogsort (ld. Az emésztőrendszer anatómiája c. fejezetben is), majd a foramen mentalén kilépve mint a. mentalis ellátja az állcsúcst. Előrébb az a. maxillaris számtalan kisebb ágát találjuk a környező rágóizmokhoz (a. pterygoidei, a. massaterica), valamint a fossa temporalis területére, a m. temporalis alá húzódó a. temporales profunda is itt láthatóak. Ugyancsak előre és lefelé, a m. buccinator külső felszínére húzódik az a. buccalis.

Az a. maxillaris végül a fissura pterygomaxillariison keresztül behúzódik a fossa pterygopalatina területére. A hasadékon áthaladás előtt leadja a maxilla tuber maxillaejába az a. alveolaris superior posterior, majd a fossa pterygopalatinába lépés közben (magyarul még a fossa infratemporalisban!) az orbitába a fissura orbitalis inferior lateralis részén át belépő a. infraorbitalist. A fossa pterygopalatinában két vágágára válik: az orrüregbe a foramen sphenopalatinumon belépő a. sphenopalatinára, valamint a canales palatinin keresztül a szájpadra leszálló a. palatina descendensre (a. palatina major és a. palatina minor nevet is viselik).

ANATÓMIA TÚLÉLŐKÖNYV

#anatómiatúlelőkönyv

Az a. infraorbitalis a sulcus és canalis infraorbitalisban haladva ágakat ad a maxillába a felső fogsorhoz (a. alveolares superiores mediae és anteriores), majd a foramen infraorbitalison kilépve a fossa canina területét látja el.

![img-1.jpeg](img-1.jpeg)

Az a. carotis externa másik végága az a. temporalis superficialis, mely az a. carotis externa folytatásába esve húzódik felfelé a fültömirigyen keresztül a fül előtt a m. temporalis külső felszínére, ahol elágazódva ellátja a halánték felületes képleteit. A fül előtt, az arcus zygomaticussal párhuzamosan előre ad egy ágat (a. transversa faciei) az arc oldalának ellátására.

Az a. facialis az a. carotis externa nyakon, az angulus mandibulae mögött leadott ága: első ágát (a. palatina descendens) itt adja le, a garat oldalfalához simulva. Innen az ér a trigonum submandibularéba lép, ahol leválik belőle az a. submandibularis.

Az állkapocs alatti mirigy (glandula submandibularis) és a mandibula basisa között az arcra hajlik, ahol kanyargósan húzódik a belső szemzug irányába. Ágakat bocsát az alsó és felső ajakhoz (a. labialis inferior, a. labialis superior), az orrhoz (a. nasalis lateralis), majd a belső szemzugban kapcsolatba lép az orbita ereivel (a. angularis).

Az ér kanyargós lefutásának lényege, hogy így jóval hosszabb, mintha egyenesen haladna: az arc mimikai izmok okozta alakváltozásai nem sértik az eret.

![img-2.jpeg](img-2.jpeg)

ANATÓMIA TÚLÉLŐKÖNYV

#anatómiatúléllőkönyv

A fej artériás rendszere (a zsigeri ágak nem kerültek feltüntetésre)

- a. carotis externa
- a. facialis
- a. palatina ascendens
- a. submandibularis
- a. labialis inferior
- a. labialis superior
- a. nasalis lateralis
- a. angularis
- a. maxillaris
- a. tympanica anterior
- a. meningea media
- a. alveolaris inferior
- a. mentalis
- a. pterygoidei
- a. massaterica
- a. temporales profundae
- a. buccalis
- a. infraorbitalis
- a. alveolares superiores mediae
- a. alveolares superiores anteriores
- a. sphenopalatina
- a. palatina descendens

# A fej vénás rendszere

A fej vénás érhálózata csak nagyjából követi az artériás rendszert: a v. maxillaris és a v. temporalis superficialis a ramus mandibulae mögött, a fültömírgy állományán keresztülhaladó v. retromandibularisszá egyesül, mely vagy a v. jugularis externába ömlik, vagy a v. facialisszal egyesülve a v. jugularis internába vezet.

A v. maxillaris a fossa pterygopalatinában kezdődik az a. maxillaris ágainak megfelelő vénákból összeszedődve. A fossa infratemporalis területén felveszi a v. infraorbitalist, valamint a m. pterygoidei között elhelyezkedő plexus pterygoideust. A foramen ovalén valamint foramen spinosumon keresztül a plexus (és a v. maxillaris) kapcsolatban áll a koponya belső vénás rendszerével. Ennek következtében az orrüregi, szájüregi és garat körüli gyulladások a plexus pterygoideuson keresztül a koponya belső térségébe is beléphetnek!

![img-3.jpeg](img-3.jpeg)
Az arc felületes és mély vénái.

45

# ANATÓMIA TÚLÉLŐKÖNYV

![img-4.jpeg](img-4.jpeg)

# #anatómiatúlélőkönyv

A v. facialis a belső szemzugban kezdődik mint v. angularis, mely kapcsolatban áll az orbita vénáival (v. opthalmica superior, v. opthalmica inferior). Ezen kapcsolat klinikai jelentősége is abban áll, hogy az orbita vénái a koponya belső térségébe vezetnek, így potenciálisan az arcról gyulladások sodródhatnak be a megváltozott véráramlási viszonyok miatt.

Innen a v. facialis az a. facialis lefutásával és ágrendszerével rendelkezik az arcon. Ez alól kivételt képez a v. profunda faciei, mely az a. buccalisnak megfelelően haladva a m. buccinator és mandibula ramusa között kapcsolatban áll a plexus pterygoideusszal is. A v. facialis a submandibularis mirigyet felületesen kerülve a trigonum submandibularén át a v. jugularis internába ömlik (miközben anastomizál a v. retromandibularisszal, ld. fentebb).

# A fej nyirokelvezetése

A fej nyirokelvezetése az emésztő és légzőszervekhez kapcsolt mandulákkal (tonsillae), valamint a felületes szövetekben elhelyezkedő nyirokerekkel indul, ahonnan az elvezető nyirokutak (vas lymphatica efferens) a regionális nyirokcsomókon keresztül haladva egyre nagyobb nyirokerekbe továbbítják a szövetközti folyadékot. A fej nyirokelvezetésének tanulása (és vizsgálata során) főleg az egyes régiókra, és azok „ellátási területére" érdemes koncentrálni.

![img-5.jpeg](img-5.jpeg)
A fej felületes nyirokrégióinak sémás rajza.

ANATÓMIA TÚLÉLŐKÖNYV

#anatómiatúléllőkönyv

|  A fej nyirokcsomói és ellátási területük  |   |
| --- | --- |
|  Nyirokcsomók neve | Ellátási terület  |
|  nodi lymphatici submentales | alsó ajak
alsó fogsor
szájfenék elülső része
nyelvcsúcs  |
|  nodi lymphatici submandibulares | nodi lymphatici submentales
orr felületes szövetei
alsó szemhély
felső ajak
felső fogsor
orrüreg elülső része
szájpad  |
|  nodi lymphatici parotidei superficiales
(nodi lymphatici preauriculares) | felső szemhély
homlok
fül előtti fejtető  |
|  nodi lymphatici retroauriculares | föl mögötti fejtetősáv
külső hallójárat hátulsó fala
dobüreg hátulsó része
fülkagyló mögötti terület  |
|  nodi lymphatici occipitales | tarkó régió  |
|  nodi lymphatici retropharyngeales | orrüreg hátulsó része
garat felső része
szemüreg mélye
lágyszájpad
dobüreg  |
|  nodi lymphatici cervicales profundi | nodi lymphatici submentales
nodi lymphatici submandibulares
nodi lymphatici parotidei superficiales
nodi lymphatici retroauriculares
nodi lymphatici occipitales
nodi lymphatici retropharyngeales
tonsilla palatina (szájpadmandula)
bölcsességfogak
nyelvgyök  |

A fej nyirokelvezetésének további részleteit ld. Az emésztőrendszer anatómiája és A légzőrendszer anatómiája c. fejezetekben.

## A fej beidegzése

Mivel a fej idegei többségükben az agyidegekhez tartoznak, így azok részletes tárgyalását (az ágrendszer részletes leírását) ld. A perifériás idegrendszer anatómiája és A vegetatív idegrendszer anatómiája c. fejezetekben.

## A fej mozgató beidegzése

A fej mozgató beidegzése két rendszerre osztható: a mimikai izmok, valamint a rágóizmok ellátását végzőre.

Ahogy már fentebb is tárgyaltuk, a mimikai izmok beidegzését a **n. facialis** (n. VII.) végzi. Az ideg a **foramen stylomastoideumon** lép ki a koponyából (ez a **canalis facialis** végződése), a fültőmirigy (glandula parotidea) állományába. A mirigyen áthaladva (hátulról-előrefelé) kereszteződik az itt elhaladó **n. auriculotemporalisszal** (n. mandibularis ága).

A mirigyból a **n. facialis** (n. VII.) már ágaira válva lép ki előrefelé (plexus parotideus), a **m. massater** külső felszínére. Egyetlen ág ezzel elentétes irányban, a fül mögé kanyarodik (n. auricularis posterior), és ott beidegzi a fül mimikai izmait, valamint a **m. epicranius venter occipitalisát**. A fültőmirigyból előrefelé kilépő ágakat az alábbiak szerint oszthatjuk fel: a homloktájék és a felső szemhéj izmaihoz húzódnak a **r. temporales**, az alsó szemhéj és a járomcsont környéki izmokhoz a **r. zygomatici**, a **m. buccinator** és a száj körüli izmokhoz a **r. buccales**, az alsó ajak és az áll körüli mimikai izmokhoz a **r. marginalis mandibulae**. Utolsó ága, a **r. colli** a nyakra lehúzódva a **platysma** beidegzéséhez járul hozzá (a **n. transversus collival** kialakítja az ún. **ansa cervicalis superficialist**).

ANATÓMIA TÚLÉLŐKÖNYV

#anatómiatúléllőkönyv

Gyakorlati szempontból az egyes ágak megtanulásának nem igen van haszna. Klinikai tevékenységünk során maximálisan elég, ha tudatában vagyunk a n. facialis (n. VII.) canalis facialisban, valamint fültömirigyen keresztüli lefutásának, valamint annak, hogy beidegzi a mimikai izmokat.

Mint fentebb említettük, a n. facialis (n. VII.) különböző okokból adódó bénulását fel kell ismernünk (mimikai izmok bénulása!), az okokat el kell tudnunk különíteni (perifériás és centrális bénulás), mivel más és más sürgősséget képviselnek, más és más beavatkozási módot, terápiát igényelnek.

Az anatómia vizsgán mindezek ellenére számon fogják kérni a n. facialis (n. VII.) ágainak nevét, ellátási területüket.

![img-6.jpeg](img-6.jpeg)
A n. facialis arci ágrendszere.

A másik beidegzési rendszert a n. trigeminus (n. V.) harmadik ága, a n. mandibularis (n. V/3) hozza létre. Az ideg a koponyából kilép a foramen ovalén, majd a fossa infratemporalisban elágazódik. A rágóizmok beidegzését az úgynevezett „elülső, mozgató ágcsoport” (n. masticatorius) végzi. Ezek közül talán a n. massatericus érdemel külön említést, mely a fossa infratemporalisból az incisura mandibulaen keresztül jut az izomhoz.

![img-7.jpeg](img-7.jpeg)
A n. trigeminus felületes ágai az arcon.

# A fej érző beidegzése

A fej fő érzőidege ugyancsak a n. trigeminus (n. V.). Mint a későbbi fejezetekben látni fogjuk, három ágával (n. opthalmicus, n. maxillaris és n. mandibularis) igen bonyolult rendszert alakít ki az arcon. Jelen fejezetben nem tárgyaljuk az egyes ágakat részleteiben, inkább regionálisan vesszük szemügyre a fej beidegzését.

A n. trigeminus (n. V.) három fő ága három sávot alakítva ki biztosítja az arc érzőbeidegzését. A n. opthalmicus az orbitában ágazódik el, és a homloktájékhoz adott ágai az incisura supraorbitalén és incisura frontalén lépnek elő (n. supraorbitalis). A medialis szemzugban előlépve az orrgyököt a n. supratrochlealis és n. infratrochlearis idegzi be.

47

ANATÓMIA TÚLÉLŐKÖNYV

#anatómiatúlelőkönyv

![img-8.jpeg](img-8.jpeg)
A n. trigeminus ellátási területei.

Az arc középső sávjának beidegzését a n. maxillaris biztosítja.

A canalis infraorbitalisból a foramen infraorbitalén kilépő n. infraorbitalis ága ellátja az alsó szemhéjat, az orrszárnyakat, a fossa canina területét, a felső ajkat.

A n. zygomaticus (ugyancsak n. maxillaris ág) két ága a canalis zygomaticusból a foramen zygomaticofacialén és foramen zygomaticotemporalén keresztül kilépve ellátja a járomcsont lateralis részének bőrét, valamint a fossa temporalis területének egy részét.

A m. buccinator felszínén húzódik előrefelé n. mandibularis ága, a n. buccalis (nem keverendő össze a n. facialis r. buccalesaival!), a pofa és a szájkörnyék bőrének beidegzésére.

Az állcsúcs bőrét és annak környékét n. mandibularishoz tartozó, és a canalis mandibulaeben haladó n. alveolaris inferior végága, a n. mentalis biztosítja.

A fültömírgy állományán keresztülhaladva válik a fül előtt felületessé a n. auriculotemporalis (a mirigyen belül kereszteződik a n. facialisszal (n. VII.), melynek ágai ellátják a fül előtti terület, a fülkagyló, a külső hallójárat, a dobhártya, valamint a halánték bőrét.

Ugyancsak a n. trigeminus ágai biztosítják az orrüreg (n. maxillaris) és a szájüreg (n. maxillaris, n. mandibularis) ellátását is. Ezek részletezését ld. Az emésztőrendszer anatómiája és A légzőrendszer anatómiája c. fejezetekben.

|  Az arc érzőbeidegzése: a n. trigeminus ágai és ellátási területük  |   |
| --- | --- |
|  n. trigeminus ág | Ellátási terület  |
|  n. opthalmicus
• n. supraorbitalis
• n. supratrochlearis
• n. infratrochlearis | • homloktájék, felső szemhéj
• orrgyök, homlok középvonala
• orrgyök  |
|  n. maxillaris
• n. infraorbitalis
• n. zygomaticus | • alsó szemhéj, orrszárnyak, felső ajak, fossa canina bőre
• járomcsont lateralis bőre, fossa temporalis elülső része  |
|  n. mandibularis
• n. buccalis
• n. alveolaris inferior / n. mentalis
• n. auriculotemporalis | • pofa bőre, nyálkahártyája, szájzug bőre
• állcsúcs bőre, alsó ajak
• fül előtti bőr, külső hallójárat, dobhártya, halánték  |

ANATÓMIA TÚLÉLŐKÖNYV

#anatómiatúléllőkönyv

Az arc érzőbeidegzése kapcsán ki kell emelni a n. trigeminus „nyomáspontjait”. A n. trigeminus (n. V.) bizonyos betegségeiben (ún. trigeminus neuralgiák) az ideg három fő ágának arci előlépése nyomásra kifejezetten érzékeny (a fájdalom tulajdonképpen a diagnózis része). A n. opthalmicus nyomáspontja az incisura supraorbitalis és incisura frontalis területe, a n. maxillarisé a foramen infraorbitale, míg a n. mandibulariszé a foramen mentale.

![img-9.jpeg](img-9.jpeg)
A n. mandibularis (n. V/3) elágazódása a fossa infratemporalisban.

ANATÓMIA TÚLÉLŐKÖNYV

#anatómiatúléllőkönyv

# A fej speciális képletei

A fej tárgyalásánál nem sok térségről, vagy speciális képletről kell megemlékeznünk, mivel az említésre méltó dolgok többsége inkább a zsigerekhez vagy érzékszervekhez kapcsolt. A fejezetrészben az arc fascia rendszerével, valamint a koponyatető rétegeinek tárgyalásával foglalkozunk.

Az arc fascia rendszerét angol nyelvterületen mint superficial musculoaponeurotic system (SMAS) szokás említeni. Ez a rengeteg rugalmas elemet tartalmazó kötőszöveti lemezrendszer a bőr alatt elhelyezkedve vonja be az arc szöveteit, eredést biztosítva a mimikai izmoknak. Felül a fascia temporalisról húzódik lefelé, és alul a nyakon a platysmában végződik.

Tőle mélyebben találjuk a fascia temporalis folytatásaként a m. massatert és a fültömirigyet egységes tokba záró fascia parotideomessatericát. A fascia hátul ered a ramus mandibulaen, hátrafelé megkerüli a glandula parotideát, majd a m. massateren végighúzódva a ramus mandibulae elülső felszínén tapad, míg felül az arcus zygomticus alsó felszínéhez horgonyzódik ki (egyes szerzők szerint a fascia cervicalis profunda lamina superficialisának folytatása).

A m. buccinator külső felszínét a nyak tárgyalásánál megismert fascia buccopharyngea fedi (mely a garat mögött is húzódik), mely a fascia cervicalis profunda lamina visceralisához tartozik. Ha megnézzük a jobb oldali ábrát, láthatjuk hogy a m. buccinator hátulsó határa a raphe pterygomandibularis, ettől hátrafelé már az egyik garatfúzó izmot látjuk (részleteiben ld. Az emésztőrendszer anatómiája c. fejezetben).

![img-10.jpeg](img-10.jpeg)

![img-11.jpeg](img-11.jpeg)
Az arc szerkezete, horizontális metszeten, a foramen mandibulae magasságában.

A m. buccinator és a m. massater közötti területet egy zsírtest, a corpus adiposum buccae Bichati tölti ki, mely fölfelé az arcus zygomaticus alat a fascia temporalis és m. temporalis közé is beterjed. A zsírtest egyrészt lekerekíti az arc külső idomát, másfelől igencsak fontos szerepe van a m. buccinator rögzítésében: a csecsemő táplálkozása során szívóerőt generál a szájában, mely az igencsak vékony m. buccinatort mintegy beszívhatná a szájüreg felé. Mivel azonban a corpus adiposum buccae kihorgonyozza az izmot a m. massaterhez és a mandibulához, a csecsemő táplálkozási mechanizmusa nem sérül.

50

ANATÓMIA TÚLÉLŐKÖNYV

#anatómiatúléllőkönyv

![img-12.jpeg](img-12.jpeg)
Az arc zsírteste: a m. massater és az os zygomaticum átlátszóvá téve.

Az utolsó téma, melynek tárgyalására sort kell kerítenünk a fejezetben, a koponyatető szerkezete, vagyis a skalp. A régió legerősebb képlete a m. epicranius középső, inas lemeze, a galea aponeurotica, melyet fölfelé egy lazább kötőszövetes réteg rögzít a bőrhöz. A koponyatető ezen három rétege (bőr, kötőszövet, aponeurosis) egymáshoz szorosan rögzített. Az aponeurosis alatt egy újabb lazább kötőszövetes réteg következik, mely a koponyacsontok külső csonthártyájában (periosteum) rögzül. A rétegek angol neveinek kezdőbetűit egymás mögé rakva megkapjuk a SCALP kifejezést (ld. az ábrát).

A koponya bizonyos sérülései folyamán a skalp 3 felső rétege elmozdulhat az alsóbb rétegeken, súlyos vérzéseket kialakítva a galea aponeurotica alatt.

![img-13.jpeg](img-13.jpeg)
A skapl szerkezete: a rétegek angol neveinek kezdőbetűiből összeáll a SCALP szó.

Ezzel a koponya és fej anatómiájának végére értünk. A fejezetben nem tárgyalt részleteket (agyidegek ágrendszere, zsigerekhez kapcsolódó képletek) ld. a későbbiekben.

DR. BARTHA ÁRPÁD LÁSZLÓ

# 1c. fejezet

# A törzs és a nyak anatómiája

![img-14.jpeg](img-14.jpeg)
#anatómiatúléllőkönyv

Nascentes morimur finisque ob origine pendet¹

1. Nascentes morimur finisque ob origine pendet: Halandónak születünk és a vég már kezdettől ott lebeg a fejünk felett (latin).

ANATÓMIA TÚLÉLŐKÖNYV

#anatómiatúléllőkönyv

# Tartalomjegyzék

Tartalomjegyzék...1

Előszó...3

A törzs és a nyak csontjai...4
A csigolyák (vertebrae)...4
A keresztcsont (sacrum) és a farokcsont (os coccygeum)...8
A bordák (costae)...9
A szegycsont (sternum)...10

A törzs és a nyak ízületei és szalagjai...10
A csigolyák összeköttetései...11
Articulatio atlantooccipitalis...13
Articulatio atlantoaxialis...13
A gerincoszlop (columna spinalis)...15
A bordák és csigolyák, valamint a bordák és a sternum összeköttetései...15
A mellkas (thorax)...17

A törzs és a nyak izmai...17
A mellkas mély izmai (légzőizmok)...17
A mellkas középső izomrétege...18
A mellkas felületes izomrétege...20
A mély hátizmok...20
A fascia thoracolumbalis...21
A felületes hátizmok...22
A hasizmok és a hasfal szerkezete...23
A rectushüvely és a linea alba...26
A lágyékcsatorna (canalis inguinalis)...27
A hasfal belső felszíne...29
A rekeszizom...30
A nyak izmai és a fascia cervicalis...32
A mély tarkóizmok...32
A felületes tarkóizmok...33
A nyak oldalsó és elülső mély izmai...33
A nyakizmok középső rétege: nyelvcont alatti izmok...34
Felületes nyakizmok...35
A fascia cervicalis...37

A törzs és a nyak erei...38
A törzs és a nyak artériái...38
A törzs és a nyak vénái...46
A törzs és a nyak nyirokerei...50

A törzs és a nyak idegei...52

ANATÓMIA TÚLÉLŐKÖNYV
#anatómiatúléllőkönyv

A plexus cervicalis ... 52
A plexus brachialis ... 54
A n. intercostales és n. subcostalis ... 56
A plexus lumbalis ... 57
A r. dorsalisok ... 58

A törzs és a nyak speciális területei ... 59
A nyakháromszögek ... 59
A női emlő anatómiája ... 60

2

ANATOMIA TULELOKONYV

#anatomiatulelokonyv

# Előszó

Az Anatomia Túlélőkonyvek azért születtek, hogy az anatomia tanulása könnyebb és gyorsabb legyen. A jegyzetek célja az, hogy mindazon területekről megfelelő mennyiségű magyarázatot adjon, melyek előfordulhatnak a demonstráción, vizsgán, vagy későbbi, orvosi munkád során. Az elkészítéséhez számtalan forrást, egyéb tankönyvet és publikációt felhasználtam, így próbálva minél inkább lefedni a témákat, és teljeskörű tudást, magyarázatot adni az egyes jelenségekről.

A Túlélőkonyveket negyedéves egyetemistaként kezdtem el szerkeszteni. Kezdetben egyszerű jegyzet volt, tankönyvekből összeszedett információkkal, képekkel. Az évek során kezdett kiforrni egy egységes, jól tanulható jegyzet, mely saját illusztrációkat, összefoglaló táblázatokat, magyarázatokat tartalmaz.

A jegyzetek megírása hosszadalmas folyamat, melyre általában este, a kórházban töltött munkaórák után kerül sor. Megírásuk hosszadalmas folyamat, valamint a honlap fenntartása is költségeket jelent. Ezért kérlek, ha megteheted, a jegyzeteket eredeti forrásból, a https://anatjegyzet.hu/ oldalon vásárolt meg, így támogatva azt, hogy a Túlélőkonyvek lefedte témakörök tovább bővülhessenek, illetve azok még sokak számára elérhetőek legyenek.

Amennyiben úgy érzed, hogy nincs lehetőséged megvenni a jegyzeteket, de a sikeres vizsgához szükséged lenne rájuk, kérlek, írj egy üzenetet a „Kapcsolat” fülön keresztül, és megtaláljuk a megoldást!

A jegyzetben esetlegesen előfordulhatnak elírások. Ezért előre is elnézésedet kérem, és arra kérlek, ha ilyenre bukkansz, írd meg a weboldalon található „Kapcsolat” fülön keresztül, hogy mihamarabb javításra kerülhessen!

Fontos: a Túlélőkönyv nem helyettesíti a hivatalos egyetemi jegyzeteket és tankönyveket. Pusztán a tananyag jobb, könnyebb megértésének céljából jött létre.

![img-15.jpeg](img-15.jpeg)

ANATÓMIA TÚLÉLŐKÖNYV

#anatómiatúléllőkönyv

![img-16.jpeg](img-16.jpeg)
A gerincoszlop (columna spinalis) szerkezete

Az átlag csigolya elülső részén helyezkedik el a változatos formájú test (corpus vertebrae; alapvetően attól függ a test alakja, hogy nyak-, hát-, vagy ágyéki csigolyáról van e szó), ebből nyúlik hátrafelé a csigolya ív (arcus vertebrae), mely az ellenoldalival hátul összetalálkozva kialakítja a hátrafelé nyúló tövisnyúlványt (processus spinosus). Az arcus vertebrae tovább osztható egy elülsőbb (pediculus) és egy hátulsóbb (lamina) részre. A test felső, illetve alsó felszíne előben üvegporccal fedett.

# A törzs és a nyak csontjai

A fejezetben a csigolyák, bordák és a mellcsont leírásával, a mellkas és a has kötőszövetes, izmos szerkezetével, valamint a nyak izomképleteivel foglalkozunk.

A törzs csontjaihoz soroljuk a csigolyákat (vertebrae) és a keresztcsontot (sacrum), valamint a farokcsontot (os coccygeum), melyek együttesen a gerincoszlopot (columna spinalis / columna vertebralis) alkotják. Ugyancsak a törzs csontjaihoz tartoznak a bordák (costae), valamint a mellcsont (sternum). A törzs, valamint a koponya csontja közösen képezik a skeleton axialét.

# A csigolyák (vertebrae)

Általánosságban elmondható, hogy a csigolyák (vertebrae) köbös csontok (ossa compacta), melyek számtalan, a tér mindhárom irányába húzódó nyúlvánnyal rendelkeznek. Az emberi gerincoszlop (columna spinalis vagy columna vertebralis) 33-35 csigolyából áll, melyek közül az első 24 valódi csigolya (vertebrae verae). A maradék 9-11 csigolya már számában sem állandó az egyes egyének között, alakjuk pedig nagy mértékben eltér a valódi csigolyákétól. Ezek a keresztcsont (sacrum) és farokcsont (os coccygeum) alkotásában vesznek részt, így álcsigolyáknak (vertebrae spuriae) nevezzük őket.

![img-17.jpeg](img-17.jpeg)
A csigolyák általános szerkezete egy hátcsigolyán bemutatva.

Az arcus vertebrae által közrefogott nyílás a foramen vertebrale, melyek együttesen (a gerincoszlop teljes hosszában) a gerinccsatornát (canalis spinalis vagy vertebralis) alakítják ki. Az arcus vertebraeéről ered oldalra – és általában kissé hátrafelé – mindkét oldalon a harántnyúlvány (processus transversus), míg nagyjából az ív ugyan ezen részén a felső (fölfelé) és az alsó (lefelé) ízületi nyúlvány (processus articularis superior és inferior). Utóbbiak szintén üvegporccal fedett ízfelszínek (facies articularis), és a csigolyák közötti feszes ízületeket alakítják ki.

ANATÓMIA TÚLÉLŐKÖNYV

#anatómiatúléllőkönyv

Elhelyezkedésük és főbb tulajdonságaik alapján megkülönböztetünk 7 nyakcsigolyát (vertebrae cervicales), 12 hátcsigolyát (vertebrae thoracicae), 5 ágyéki- (vertebrae lumbales), 5 keresztcsonti- (vertebrae sacrales) és 4-6 farokcsonti csigolyát (vertebrae coccygeae).

Az egyes szakaszok csigolyáinak leírása folyamán csak az általános leírástól eltérő, illetve azon felüli képletekre térünk ki. Ugyanakkor, az 1. és 2. nyakcsigolyák olyan nagy mértékben eltérnek az átlagos csigolyánál leírtaktól, hogy ezeket külön tárgyaljuk.

![img-18.jpeg](img-18.jpeg)
Az atlas szerkezete felülnézetből, illetve előiről rátekintve.

Az első nyakcsigolya a fejgyám (atlas) nem rendelkezik az átlagos csigolyára jellemző testtel, sem tövisnyúlvánnyal. Az atlas tömegének nagy része oldalt, az ún. massa lateralisokban helyezkedik el, melyekből előre és hátrafelé is 1-1 ív (arcus anterior atlantis és arcus posterior atlantis) ered. Az arcus anterior atlantisról előrefelé a tuberculum anterius, míg az arcus posterior atlantisról hátrafelé a tuberculum posterius nyúlik ki. Az első ív belső felszínén találjuk a 2. csigolya fognyúlványával ízesülő fovea dentist. A nyakcsigolyákra jellemző módon az atlas harántyúlványában is egy lyukat, a foramen transversariumot találjuk (ezeken keresztül fog haladni az a. vertebralis).

Az atlas nem rendelkezik íznyúlványokkal sem, helyettük a massa lateralis felső, illetve alsó felszínén látható 1-1 ízfelszín (facies articularis superior és inferior). A facies articularis superiorok mögött a hátulsó íven sekély barázda, a sulcus arteriae vertebralis húzódik. A felső ízfelszínek közel cipőtalp alakúak, és az nyakszirtcsont íznyúlványával alkot ízületet (ld. később).

![img-19.jpeg](img-19.jpeg)
Az axis anatomiája felülről, illetve előlnézetben.

ANATÓMIA TÚLÉLŐKÖNYV

#anatómiatúléllőkönyv

A második nyakcsigolya (axis vagy epistropheus) már jobban hasonlít az átlagos nyakcsigolyákhoz. A test felső felszínéről azonban egy kiemelkedés, a fognyúlvány (dens axis) emelkedik fel. A dens elülső és hátulsó felszínen is kis ízfelszín található (facies articularis anterior és posterior), melyekből az elülső majd az atlason található fovea dentisszel ízesül. Egyebekben az axis mindenben megegyezik a többi nyakcsigolyával (ld. lentebb).

![img-20.jpeg](img-20.jpeg)

A 3-7. nyakcsigolyák teste a felső felszínen lateralisan, míg az alsó felszínen elől és hátul kissé megnyúlt, mintegy horogszerű peremként kiemelkedik (processus uncinatus vagy uncus corporis), ez feltehetőleg a csigolya közötti porckorongok jobb rögzítésére szolgál. Processus transversusai annyiban különlegesek, hogy nem laposak, hanem felülről kissé kimélyítettek (sulcus nervi spinalis), és ugyancsak rendelkeznek foramen transversariummal. A harántnyúlvány legvége 1-1 dudorban végződik (tuberculum anterius és posterius), melyek izomtapadásként szolgálnak.

A nyakcsigolyák processus spinosusá általában nem egységes, hanem fecskefarok szerű (villa alakú). A processus articularisok felszínei (facies articularis) a nyakcsigolyák esetén a horizontális síkban helyezkednek el (jelentőségét ld. később a gerinc ízületeinél, mozgásainál).

![img-21.jpeg](img-21.jpeg)

A hátcsigolyák szerkezete felül, valamint oldalnézetben.

ANATÓMIA TÚLÉLŐKÖNYV

#anatómiatúlelőkönyv

A hátcsigolyák (vertebrae thoracicae) testének hátulsó részén (az ív eredése előtt) felül, valamint alul egy-egy porccal fedett ízfelszínt találunk (fovae costalis superior és inferior) a bordák fején található ízfelszínnel való ízesülésre. Az első és 12. hátcsigolya kivételével minden csigolyán megtaláljuk mindkettőt, míg az utolsón csak egy fovea costalis van.

Az arcus vertebrae a hátcsigolyák esetén is feltagolható egy elülsőbb pediculusra, valamint egy hátulsóbb lamina arcus vertebraere. A pediculus arcus vertebrae mind alulról, mind felülről kissé elkeskenyített, ezáltal alatta és felette is egy-egy bevágás jön létre (incisura vertebrae superior és inferior), melyeket ezáltal a corpus vertebrae, a pediculus arcus vertebrae és a processus articularisok határolnak. Két egymás felett lévő hátcsigolya incisurái (egy felső és egy alsó) közösen alkotják a gerincvelői idegek gerinccsatornából történő kilépésére szolgáló foramen intervertebralet.

A hátcsigolyák processus articularisain (superior és inferior) található ízfelszínek (facies articularis) a frontalis síkban állnak (a felsők mindig hátra, az alsók mindig előre tekintenek). A processus spinosusok keskeny nyúlványok, melyek tetőcserép (vagy inkább zsindely) szerűen támaszkodnak egymásra. A processus transversusok elülső oldalán ugyancsak találunk egy ízfelszínt (fovea costalis processus transversi), mely a bordák gumóján elhelyezkedő ízfelszínnel fog ízületet képezni.

![img-22.jpeg](img-22.jpeg)

Az ágyéki csigolyák leplakabb nyúlványaikban különböznek a többi csigolya típustól. Nem rendelkeznek harántnyúlvánnyal, helyette a pediculus és lamina arcus vertebrae találkozási pontjáról oldalrafelé a processus costalis nő ki (technikailag olyan, mintha processus transversus lenne, csak itt máshogy hívjuk). A processus articularis superiorok hátulsó végpontján egy újabb nyúlvány, a processus mamillaris helyezkedik el. A processus costalis hátulsó felszínén még egy kiemelkedés, a processus accessorius is megtalálható.

A processus articularisok ízfelszínei (facies articularis) közel sagittalisan állnak (kivéve az ötödik ágyéki csigolya alsó íznyúlványának ízfelszíne, mely frontalis síkban található).

ANATÓMIA TÚLÉLŐKÖNYV

#anatómiatúléllőkönyv

# A keresztcsont (sacrum) és a farokcsont (os coccygeum)

A keresztcsont öt sacralis csigolyából összeforrott szerkezet, mely a medencegyűrű „záróköveként” ékelődik be a két ala ossis ilii közé. Felső része a basis ossis sacri, mely az elülső, medencei felszín (facies pelvina) irányába kiemelkedik, mint promontorium. Ugyancsak az elülső felszínen látszódnak a hajdani csigolyák összeforrásának nyomai (lineae transversae), és a közöttük lévő foramen intervertebralékból létrejövő foramina sacralia anteriora.

Oldalsó, processus transversusokból létrejövő része a pars lateralis, vagy ala ossis sacri. Ennek oldalra tekintő felszínén egy ízfelszínt (facies auricularis), valamint egy érdesebb területet (tuberositas ossis sacri) találunk, melyek az ala ossis ilivvel közösen létrehozott ízület alkotásában vesznek részt.

![img-23.jpeg](img-23.jpeg)

A hátulsó felszín (facies dorsalis) tetejéből emelkedik ki az utolsó lumbalis csigolyával ízületet képző processus articularis superior. Az eredeti sacralis csigolyák nyúlványai összeforrva három kiemelkedést alakítottak ki a hátulsó felszínen. A crista sacralis mediana a processus spinosusok, a crista sacralis medialis a processus articularisok, míg a crista sacralis lateralis a processus transversusok származéka. A foramen intervertebralék hátra tekintő kijárata a foramina sacralia posteriora.

9

# ANATÓMIA TÚLÉLŐKÖNYV

A csigolyaívek közrefogta foramen vertebralékból a sacrum belsejében kialakul a canalis ossis sacri, mely a hátulsó felszínen egy kissé fölfelé ívelt bevágással (hiatus sacrale) ér véget a sacrum alsó végénél. Utóbbit oldalról a cornua sacralia határolja. A sacrum alsó csúcsa az apex ossis sacri.

A keresztcsont (os coccygeum) 4-6 csökevényes csigolyából alakul ki. A legfelső tetejéből apró ízületi kiemelkedés (cornu coccygeum) emelkedik ki a sacrum cornua sacraliajával való ízesülésre. Az os coccygeum distalisabb részei összeforrott, csökevényes csont kockák.

## A bordák (costae)

A bordák (costae) lapos csontok, melyek hátulsó végükkel a csigolyák testéhez, illetve harántnyúlványához kapcsolódnak, míg elől egy porc (bordaporc, cartilago costalis) segítségével a szegycsonttal (ld. később) állnak összeköttetésben.

![img-24.jpeg](img-24.jpeg)
A keresztcsont anatomiája, oldalnézetben.

A felső hét borda a cartilago costalison keresztül 1-1 arányban (tehát közvetlenül) áll kapcsolatban a szegycsonttal, így ezeket valódi bordáknak (costae verae) nevezzük. A 8-12. bordákra ez nem igaz, épp ezért az álborda (costae spuriae) nevet viselik. Ezek közül a 8-10. bordák egy közös porcon keresztül (a 7. borda porcához rögzülve) érik el a szegycsontot, míg a 11. és 12. bordák egyáltalán nem állnak kapcsolatban azzal. Utóbbiak a hasfal izmai között végződnek, ezért lengőbordáknak (costae fluctuantes) nevezzük őket.

Minden borda hátulsó végén találjuk a bordafejet (caput costae), melyen a legtöbb borda esetén kettős ízfelszínt (egy felsőt és egy alsót) találunk (facies articularis capitis costae). Ez alól kivételt képez az 1., a 11. és a 12. borda, melyek fején csak egyetlen ízfelszín található. A fejtől előre a nyak (collum costae), majd egy kis gumó (tuberculum costae) látható. Utóbbin szintén találunk ízfelszínt (facies articularis tuberculi costae). A felső bordák esetén az angulus costae a tuberculummal nagyjából egy helyen található, majd ahogy haladunk lejjebb, az angulus costae egyre lateralra és előrébb tolódik a tuberculumtól.

Minden borda belső felszínén az alsó élhez közel egy barázda fut végig (sulcus costae), mely a bordaközi képletek (v. intercostalis, a. intercostalis, n. intercostalis) belefekvésére szolgál.

![img-25.jpeg](img-25.jpeg)

Az első borda (costa prima) rövid, lapos csontlemez, mely ugyancsak rövid bordaporcon keresztül kapcsolódik a sternumhoz. Felső felszínén két bemélyedést, és az őket elválasztó tarajt találunk. Az a. subclavia áthaladását jelző sulcus arteriae subclaviae található hátul és medialisan, előtte a m. scalenus anterior tapadására szolgáló tuberculum musculi scaleni anterioris, majd ettől még előrébb és lateralisabban a v. subclaviát befogadó sulcus venae subclaviae helyezkedik el.

A bordák, a szegycsont és a csigolyák kapcsolataira visszatérünk a törzs ízületeit tárgyaló résznél.

ANATÓMIA TÚLÉLŐKÖNYV

#anatómiatúléllőkönyv

![img-0.jpeg](img-0.jpeg)
Egy átlagos borda (4., vagy 5.) hátul /alulnézetben.

![img-1.jpeg](img-1.jpeg)
A szegycsont részei és képletei

# A szegycsont (sternum)

A szegycsont vagy mellcsont (sternum) a mellkas csontos vázát fogja össze elől. Három része, a markolat (manubrium sterni), a teste (corpus sterni), valamint a kardnyúlvány (processus xyphoideus) symphysis-szerű képződményekkel kapcsolódik egymáshoz.

A manubrium és a corpus nem pontosan egy síkban helyezkedik el: a manubrium kissé hátrafelé dől, ezáltal egy szöglet, az angulus sterni Ludovici keletkezik a két rész között.

A manubrium tetején kis bevágás, az incisura jugularis található, mely élőben is kitapintható. Ettől oldalra a claviculával való ízesülésre szolgáló incisura clavicularis látható. Ugyancsak a manubrium oldalsó felszíne ízesül az incisura costalis primán keresztül az első bordapoccal (cartilago costalis).

Az angulus sterni Ludovici élőben fontos tájékozódási pont: lévén kissé előemelkedik, a mellkas bőrén keresztül kitapintható. A második borda feje az angulus oldalán elhelyezkedő incisura costalis secundával ízesül, ezáltal az angulus viszonyítási pont a bordák számolásához (a későbbiekben a mellkasi szerveket az egyes bordákhoz / bordaközökhöz fogjuk viszonyítani, ezért fontos az egyes bordák helyzete).

A törzs és a nyak ízületei és szalagjai

ANATÓMIA TÚLÉLŐKÖNYV

#anatómiatúlelőkönyv

A törzs csontjai között megtaláljuk a szalagos (syndesmoticus), porcos (synchondroticus), valamint valódi ízületes összeköttetéseket.

# A csigolyák összeköttetései

A gerincoszlopot alkotó csigolyák fő összeköttetése az íznyúlványok (processus articularis) között kialakult feszes ízület (neve: articulatio zygapophysealis). A lapos ízfelszínek és a feszes tok miatt a két ízesülő csigolya egymáshoz képesti elmozdulása limitált, ugyanakkor a gerincoszlop egészében igen mozgékony szerkezet.

Az ízfelszínek állása meghatározza az adott gerincszakasz mozgási irányát, mozgási tartományát. A nyakcsigolyák íznyúlványai a horizontális síkban találhatóak. Ennek következtében egymáshoz képest a nyakcsigolyák képesek antero-posterior, valamint latero-lateralis irányban elmozdulni, illetve rotálni.

A hátcsigolyák frontalis íznyúlványai következtében főleg oldalirányban képesek elmozdulni, valamint minimalisan rotálhatnak egymáshoz képest. Antero-posterior irányban mozgás nem igen lehetséges a háti szakaszon.

Az ágyéki csigolyák íznyúlványai sagittalis állásuk miatt az ágyéki szakasz flexióját és extensióját teszik lehetővé (antero-posterior elmozdulás), ugyanakkor oldalirányban a mozgás akadályozott. Az utolsó ágyéki csigolya és a sacrum közötti ízfelszínek frontalis állásuk miatt az oldalra hajlást engedik, míg a flexiót és extensiót nem.

Az atlas és a nyakszirtcsont, valamint az atlas és az axis közötti ízület eltér a fentebb említettektől, ezek tárgyalására valamivel lejebb kerítünk sort.

A csigolyatestek felső és alsó felszíne üvegporccal borított, a testek között rostosporc korongok (discus intervertebralis) helyezkednek el (tehát a két csigolya tulajdonképpen synchondrosissal is kapcsolódik az ízületek mellett). Az első csigolya és a koponya, valamint az első és a második csigolya között még nem találunk porckorongot: az első discus intervertebralis az axis és a 3. nyakcsigolya teste között helyezkedik el (bár igen gyakran a dens axis belsejében kimutatható egy porckorong maradványa). A discusok fentről lefelé vastagodnak: a lumbalis szakaszon a legvastagabbak.

A discus intervertebralisok egymásra rakódó külső, kötőszövetes lemezekből (anulus fibrosus), valamint egy belső, zselésebb állományból (nucleus pulposus) állnak. A gerinc görbületei miatt természetesen is enyhén ék alakúak, azonban a nem megfelelő irányú terhelés következtében (pl. rossz tartás) a belső nucleus pulposus az anulus fibrosust kidomborítva vagy a gerinccsatorna irányába, vagy oldalra, a foramen intervertebralék felé boltosulhat, nyomás alá helyezve ezzel a gerincvelőt, vagy a kilépő gerincvelői idegeket (n. spinalis). Ezen állapotot nevezzük porckorong sérvnek (discushernia). Leggyakoribb a nyaki, vagy az ágyéki területeken (de bárhol előfordulhat).

A gerincoszlop teljes hosszában számtalan szalag stabilizálja, illetve egyben gátolja is a csigolyák egymáshoz viszonyított mozgásait.

![img-2.jpeg](img-2.jpeg)
A discus intervertebralisok elhelyezkedése a csigolyatestek között (az egyes képletek egymástól kissé távolabb húzva).

ANATÓMIA TÚLÉLŐKÖNYV

#anatómiatúléllőkönyv

A ligamentum longitudinale anterius a csigolyatestek elülső felszínén halad a farokcsonttól egészen az axis testéig (a sacrum elülső felszínén nem látjuk, gyakorlatilag a csont csonthártyájába olvad). A csigolyatestek hátulsó felszínén (tehát a foramen vertebralékból álló canalis spinalis elülső oldalán) halad felfelé a ligamentum longitudinale posterius. Az elülső szalaggal ellentétben a ligamentum longitudinale posterius ingkább a discus intervertebralisokhoz rögzített. Az axistól felelő kiszélesedik, és mint membrana tectoria felsugárzik a nyakszirtszonten elhelyezkedő foramen magnum peremére. Ahogy a későbbiekben látjuk majd, a gerinccsatorna felé lezárja az atlas és az axis közötti ízületet.

![img-3.jpeg](img-3.jpeg)
A gerincoszlop szalagjai a lumbalis szakaszon.

A csigolyaívek között helyezkedik el az elasztikus rostokból álló, ezért sárgás színű ligamentum flavum. A rugalmas rostok lehetővé teszik, hogy a gerinc hajlítása során a test helyzeti energiáját (pl. előre hajolunk, tehát a fej lejjebb kerül) a ligamentum flavum rostjaiban mint rugalmas energia tároljuk. A gerinc extensiójakor a szalag képes visszaadni ezen energia egy részét (nyilván van energiaveszteség), ezáltal segítve az extensiót és csökkentve az izmok által kifejtendő energia mennyiségét.

ANATÓMIA TÚLÉLŐKÖNYV

#anatómiatúléllőkönyv

![img-4.jpeg](img-4.jpeg)

Szalagok kötik össze a processus transversusokat (ligamentum intertransversarium), valamint a processus spinosusokat is (ligamentum interspinosum). Ugyancsak a processus spinosusokhoz kapcsolódik (azoktól dorsalra, azok „felett" halad) a ligamentum supraspinale. A szalag a 7. nyakcsigolyától fölfelé sagittalis állású lemezé, a tarkószalaggá szélesedik (ligamentum nuchae) mely a nyakszirtcsont külső felszínén tapad.

## Articulatio atlantooccipitalis

Az atlas facies articularis superiora és a nyakszirtcsont (os occipitale) processus condylarisa között kialakult ízület mozgását / tengelyét tekintve tojásízület (articulatio ovoidea / ellipsoidea). Az ízület két tengelye mentén két mozgás jöhet létre: a haránt irányú tengelyen elfordulva a bólintás, míg az antero-posterior tengelyen elmozdulva a fej „csóválása" jön létre (ejnye-ejnye jellegű mozdulat, tehát nem fejrázás!)

## Articulatio atlantoaxialis

Az axis három helyen ízesül az atlasszal. A processus articularis superiorok az atlas facies articularis inferioraival alkotják a feszes jellegű articulatio atlantoaxialis lateralis, míg a dens axis elülső felszínén lévő facies articularis anterior az atlas elülső ívén elhelyezkedő fovea dentisszel ízesül. Összességében az articulatio atlantoaxialis trochoid jellegű ízület, ugyanakkor a fentebb leírtak fényében még korántsem teljes (a vápa hiányos).

A dens axis mögött az atlas két massa lateralisát egy szalag, a ligamentum transversum atlantis köti össze. A szalag dens felé eső felszíne porcos, ízületet létesít a dens axis facies articularis posteriorával. A ligamentum transversum atlantisról fölfelé és lefelé is 1-1 kisebb szalag (fasciculus longitudinalis) indul el (a felső a nyakszirtcsonton, az alsó az axison tapad). A ligamentum transversum atlantis és a fasciculi longitudinalis együtt képezik a ligamentum cruciformét.

![img-5.jpeg](img-5.jpeg)

ANATÓMIA TÚLÉLŐKÖNYV

#anatómiatúléllőkönyv

![img-6.jpeg](img-6.jpeg)

A dens axis csúcsáról a nyakszirtcsonton található öreglyuk (foramen magnum) pereméhez sugárzik a páros ligamentum alare, valamint elől a középvonalban a páratlan ligamentum apicis dentis. A szalagok gátló funkciót fejtenek ki az ízület mozgásaira.

Lévén az articulatio atlantoaxialis forgó ízület (trochoid), a fejrázást hozza létre. A fej jobbra forgatásakor a bal ligamentum alare, míg balra forgatáskor a jobboldali feszül meg, és gátolja az ízület mozgásait.

Az atlas íveinek tetejéről további szalagok (elől a membrana atlantooccipitalis anterior, hátul a membrana atlantooccipitalis posterior) húzódnak a nyakszirtcsonton lévő foramen magnum külső keretéhez, hermetikusan lezárva kifelé a canalis spinalist.

![img-7.jpeg](img-7.jpeg)

15

# ANATÓMIA TÚLÉLŐKÖNYV

## A gerincoszlop (columna spinalis)

A felegyenesedett, két alátámasztási ponttal rendelkező (két lábon járás) testhelyzethez alkalmazkodva az emberi (felnőtt!) gerincoszlop kettős „S” alakban görbült a sagittalis síkban. Újszülöttben a gerincoszlop egységes ívet alkot, az egyes görbületek hason fekve a fej felemelésével, a felülés és mászás, majd a járás megkezdésével alakulnak ki, fokozatosan.

A gerincoszlop a nyaki szakaszon előre (lordosis), míg a háti szakaszon hátrafelé (kyphosis) görbül. A lumbalis szakasz ismét előre (lordosis), míg a sacrum hátrafelé (kyphosis) tér ki. Mindezek következtében a test súlyvonala hol a csigolyák testén keresztül, hol azok előtt halad.

A frontalis síkban kialakuló görbület (scoliosis) általában a rossz tartás eredménye. Ugyanakkor, a háti szakaszon a legtöbb emberben megfigyelhető egy enyhe, jobb oldali kitérés, melyet egyesek fiziológiai scoliossként emlegetnek (nem tudjuk, hogy valóban természetes jelenség e, vagy kóros eltérés). Eredete nem egyértelmű, feltételezhetjük, hogy a domináns végtag nagyobb izom ereje kis mértékben elhúzza a gerincet.

Előre hajlásnál (flexio ventralis) a gerincoszlop egységes ívvé változik, melynek nyaki, illetve ágyéki szakasza hajlik a legtöbbet. Ezzel szemben hátra hajlásnál (flexio dorsalis, extensio) a gerincoszlop íveltsége három helyen „megtörik”: a nyak és a lumbalis szakasz flexio dorsalis nagyfokú, ezzel szemben a hátcsigolyák kevésbé képesek erre (főleg ízfelszíneik helyzete, valamint processus spinosusai miatt). Ennek következtében a cervicothoracalis, thoracolumbalis, valamint lumbosacralis átmenetnél a gerinc mintegy „megtörik”. Ez azért is fontos, mert a gerinc traumás sérülései is általában ezekre a pontokra esnek (lévén az egész gerincoszlop ezen területeken a legkevésbé rugalmas).

![img-8.jpeg](img-8.jpeg)

![img-9.jpeg](img-9.jpeg)
Az articulatio costovertebralis tengelyének helyzete.

## A bordák és csigolyák, valamint a bordák és a sternum összeköttetései

A bordák és csigolyák által alkotott articulatio costovertebralis valójában két ízületből álló szerkezet. A bordák fején elhelyezkedő facies articularis capitis costae a hátcsigolyák testének oldalán található fovea costalis superiorral (saját csigolya) és inferiorral (eggyel fentebbi csigolya) létesít kapcsolatot (kivéve az 1., 11. és 12. borda, melyek csak a sajt csigolyájuk fovea costalisához kapcsolódnak). A feji ízület mellett a bordagumón (tuberculum costae) elhelyezkedő ízfelszín (facies articularis tuberculi costae) ízesül a saját csigolyája (3. borda, 3. hátcsigolya) processus transversusán lévő ízfelszínnel (facies articularis processus transversi).

Lévén a két ízület (articulatio capitis costae és articulatio costotransversarium) ugyan azon csontok között alakul ki, ezért csakis egy közös tengely mentén valósíthatnak meg mozgást: technikailag egy ízületet képeznek funkcionálisan (ez az articulatio costovertebralis), mely forgó mozgásra képes (tehát trochoid ízület).

ANATÓMIA TÚLÉLŐKÖNYV

#anatómiatúléllőkönyv

Az ízületi tengely keresztülhalad mindkét részízületen, úgy, hogy az eggyel fentebbi csigolya testének közepére mutat (úgy is mondhatnánk, a kétoldali ízületek tengelyei az eggyel fentebbi csigolya testében metszik egymást).

![img-10.jpeg](img-10.jpeg)

Az ízületi tengelyek lefutásának következtében a costovertebralis ízület forgatásakor a mellkas (thorax) mindhárom irányú átmérője növekszik, vagy csökken.

A bordák és a sternum szintén ízületeken keresztül (articulatio sternocostalis) kapcsolódnak egymáshoz (az ízület különlegessége, hogy nem csont és csont, hanem a bordaporc és sternum között alakul ki). Az ízület feszes jellegű, minimális önálló mozgással bír. A mellkas mozgásai során (légzőmozgások) látni fogjuk, mennyire nagy jelentőségű, hogy a bordák elülső része porcos: belégzésben a sternum vízszintesebb helyzetbe kerül. Ehhez a bordák elülső részének kissé el kell laposodnia.

![img-11.jpeg](img-11.jpeg)

17

# ANATÓMIA TÚLÉLŐKÖNYV

## A mellkas (thorax)

A csontos mellkas (thorax) a bordák, a szegycsont, valamint a gerincoszlop által határolt térség. Felső bemenete (apertura thoracis superior) az 1. hátcsigolya, az 1. borda, valamint a manubrium sterni között elhelyezkedő, kissé előrefelé lejtő sík. Alsó nyílását (apertura thoracis inferior) oldalt az alsó bordák, elől a processus xyphoideus, hátul pedig a 12. csigolya határolja.

Fontos hangsúlyozni, hogy a zsigeri mellkas határai nem egyeznek meg a csontos mellkaséval. Mint a későbbiekben látni fogjuk, a rekeszizom (diaphragma respiratorium) az 5-6. bordaköznek megfelelően halad: a zsigeri mellkas alsó határa tehát itt található, a diaphragma alatt a hasüreg felső része beterjed a bordakosár alá. A mellkasi szervek közül a tüdőcsúcsok túllógnak az apertura thoracis superior síkján, és a mély nyakizmok alkotta sátor alatt helyezkednek el.

![img-12.jpeg](img-12.jpeg)
A törzs és a nyak izmai

## A mellkas mély izmai (légzőizmok)

Az ún. légzőizmok csoportját értelmezhetjük tágabban, illetve szűkebben. Tágabb értelemben légzőizomnak tekintünk minden olyan izmot, mely képes a mellkas térfogatváltozásán keresztül beavatkozni a be-, illetve kilégzésbe. A tágabb értelemben vett izmok nagy részét mint légzési segédizmok szokás összefoglalni: ezek nagyrészt a thoracohumeralis izmok, a mély hátizmok, valamint nyakizmok egy része, melyek képesek a mellkas térfogatváltoztatására is, valamint a hasizmok, melyek az akaratlagos kilégzés fontos elemei.

Szűkebb értelemben légzőizomnak tekintjük a bordaközi izmokat (musculi intercostales), illetve a rekeszizmot (diaphragma respiratorium).

Általános elvként fogjuk látni a törzs ventralis oldalán, hogy az izmok 3 rétegben helyezkednek el (mind a mellkason, mind a hason). Ezek közül a legkülső izomzat rostjai mindig lateralról fentről, medialra lefelé tartanak (ha előlről nézzük a két oldali izmot, akkor „V" alakot alkotnak), a középső izomréteg rostiránya erre merőleges, lateralról lentről, medialra felfelé tart („A" alakot formáz a kétoldali izomzat), míg a legbelső izomréteg rostjai haránt irányban helyezkednek el.

A mellkas belső felszínén, közel csillag alakban helyezkedik el a legbelső izomréteg, a m. transversus thoracis. Az izom a processus xyphoideuson ered, és a 2-5. bordákra sugárzik. A bordák egymáshoz való közelítésével és lefelé húzásával a kilégzést támogatja.

Ugyancsak a kilégzésben fontos a m. intercostalis internus. Az izom valójában két lemezből áll (a belsőbb réteget szokás m. intercostalis intimusnak nevezni), melyek között közvetlenül a borda alatt a sulcus costae ban haladnak az intercostalis képletek (v. intercostalis, a. intercostalis, n. intercostalis). Az izomrostok előlnézetben „A" alakot formáznak. A m. intercostalis internus nem tölti ki teljesen a bordaközöket: hátul, a gerinc két oldalán egy membrán (membrana intercostalis interna) helyettesíti az izmot.

ANATÓMIA TÚLÉLŐKÖNYV

#anatómiatúlelőkönyv

A m. intercostalis externus szintén a bordaközökben található, legkívül. Rostjai előlről rátekintve „V” alakot formáznak. A bordaközöket ez az izom sem tölti ki végig: elől, a sternum mellett kötőszövetes membrán (membrana intercostalis externa) helyettesíti az izomrostokat. A m. intercostalis externus a bordák felemelésével a bordaközöket tágítja, ezáltal növelve a mellkas térfogatát: a belégzésben fontos izom.

![img-13.jpeg](img-13.jpeg)

A m. transversis thoracistól befelé találjuk a mellkas belső fasciáját, a fascia thoracica internát. Ettől beljebb már a mellkasi zsigerekhez tartozó nagy, ún. savós hártyák láthatók (a tüdők esetén pl. a pleura fali lemeze).

A mellkas mély izmait az intercostalis idegek (n. intercostalis) látják el.

# A mellkas középső izomrétege

A bordakosár külső felszínén elhelyezkedő izmok részben a felső végtag mozgatását, részben a légzőmozgásokat támogatják.

A m. serratus anterior a lapocka medialis élén (margo medialis scapulae) ered a facies costalisnak megfelelően, és az 1-9. bordákon tapad, csipkézetten (az egyik hasizom, a m. obliquus abdominis externus eredésével fésű szerűen illenek össze). Az izom a lapocka forgatásával lehetővé teszi a kar $90^{\circ}$ fölé emelését, míg letámasztott kar mellett segíti a bordák megemelését és a belégzést. Beidegzi a n. thoracicus longus.

ANATÓMIA TÚLÉLŐKÖNYV

#anatómiatúléllőkönyv

A m. pectoralis minor a 3-5. bordák elülső végén (a borda-bordaporc átmenetnél) ered, és a processus coracoideus scapulaen tapad. A lapocka lefelé és előre húzásával a felső végtag mozgatásában játszik szerepet, míg letámasztott végtag esetén képes felfelé húzni a 3-5. bordákat, ezáltal támogatva a belégzést. Beidegzését a n. pectoralis lateralis et medialis biztosítja.

A m. pectoralis minor esetén fontos megemlíteni az izom fasciáját, a fascia clavipectoralist. Mindamellett, hogy behüvelyezi az izmot, a fascia felül kitapad a clavicula alsó felszínén, valamint rásugárzik a humerusra is. Alsó része a hónalj régióján áthajolva rögzül a hónalj fasciához (fascia axillaris).

Bármely képlet, mely a felső végtagról a törzse lép, át kell hogy haladjon a fascia clavipectoralison (pl. v. cephalica).

![img-14.jpeg](img-14.jpeg)

![img-15.jpeg](img-15.jpeg)

ANATÓMIA TÚLÉLŐKÖNYV

#anatómiatúléllőkönyv

# A mellkas felületes izomrétege

A mellkas legfelületesebb izma a nagy mellizom (m. pectoralis major). Három fő eredéssel rendelkezik: eggyel a clavicula medialis részén (pars clavicularis), a sternumon, valamint a 2-6. bordaporcokon (pars sternocostalis), és az egyenes hasizom (m. rectus abdominis) izomhúvelyén (vagina recti). Utóbbi része a pars abdominalis. Crista tuberculi majoris humerin lévő tapadása következtében főleg a vállízületre hat; ugyanakkor letámasztott végtag mellett szintén légzési segédizomként működik. Beidegzését a n. pectoralis lateralis et medialis biztosítja.

A m. pectoralis major fasciája (fascia pectoralis) képezi az emlő (mamma) aljzatát, valamint nőben ehhez tapad ki az emlő fontos rögzítő rendszere, a ligamentum suspensorium mammae Cooperi (ld. később).

# A mély hátizmok

A gerinc dorsalis oldalán elhelyezkedő izomrendszert mély és felületes rétegre oszthatjuk. A mély hátizmokra összefoglalóan mint axialis izomrendszer is szokás hivatkozni.

A mély hátizmok rendszere bonyolult, részletes ismertetésük nem kifejezetten hasznos orvosgyakorlati szempontból. A rendszer általános felépítésének, elrendeződésének ismerete teljes mértékkel elégséges funkcióinak megértéséhez. Közöttük megkülönböztetünk egy mélyebb és egy kevésbé mély réteget.

A legmélyebben elhelyezkedő izmok közé tartoznak a m. rotatores, a m. multifidus, valamint a m. semispinalis (összefoglalóan: transversospinalis izmok). Általánosságban elmondható, hogy a csigolyák processus transversusain (vagy az azoknak megfelelő processus costariuson a lumbalis csigolyák esetén) erednek, és egy fentebb lévő csigolya processus spinosusán tapadnak.

A m. rotatores az eggyel fentebbi csigolyára húzódnak, míg a m. multifidus rostjai 2-4 csigolyát lépnek feljebb. Előbbi inkább thoracalisan, utóbbi inkább lumbalisan erős. A csoporton belül legfelületesebb m. semispinalis bizonyos rostjai elérik a koponyacsontot is (m. semispinalis capitis) – részletes tárgyalását ld. a tarkó régiónál. A legmélyebb réteghez tartozik még a m. interspinalis, m. intertransversarii és a m. levatores costarum.

![img-16.jpeg](img-16.jpeg)
A mély hátizmok rendszerének vázlata.

A mély réteg eggyel felületesebb izomcsoportja a m. iliocostalisból és m. longissimusból, valamint a m. spinalisból áll. Előbbi két izom rendelkezik lumbalis, thoracalis és cervicalis szakasszal, a m. spinalis csak thoracalisan található meg. A m. iliocostalis és a m. longissimus közös neve m. erector spinae. Eredése a sacrumon, illetve a crista iliacán található, tapadása a bordákon, illetve a processus transversusokon (a m. longissimus legfelsőbb része egész a processus mastoideusig követhető). A m. spinalis processus spinosusokon ered, és pár csigolyával feljebb azokon is tapad.

ANATÓMIA TÚLÉLŐKÖNYV

#anatómiatúléllőkönyv

A mély hátizmokról összességében elmondható, hogy egyenes irányú rostjaik a gerincet extendálják, míg a ferde lefutásúak rotálják. A mély hátizmok beidegzését a dorsalis gerincvelői idegek végzik (r. dorsalis n. spinalis).

# A fascia thoracolumbalis

A mély hátizmok rendszerét a felszínesebb képletek irányába a több lemezből álló fascia thoracolumbalis zárja le. Hazánkban két rétegre szokás osztani: a mély réteg (lamina profunda) az ágyékcsigolyák processus costariusain ered, és a m. erector spinae előtt halad (tőle mélyebben), az izom lateralis széléig.

A felületes lemez (lamina superficialis) a sacrumon, valamint az ágyékcsigolyák processus spinosusain ered, és a m. erector spinae mögött (tőle felületesen) halad, az izom lateralis széléig.

![img-17.jpeg](img-17.jpeg)
A mély hátizmok legmélyebb rétege.

A mély és a felületes lemez a m. erector spinae szélénél egységes lemezé olvad össze, és a felületesebb izmok eredéséül szolgál. A háton fölfelé haladva a fascia thoracolumbaris elvékonyodik.

Angolszász rendszerben a lamina superficialis lamina posteriornak, a lamina profunda lamina medianak szokás nevezni. Az általuk elkülönített harmadik lemez a lamina anterior, mely a m. quadratus lomborumtól halad anterior irányban (tehát kvázi a hasüreg belső felszínén), majd a m. quadratus lumborum lateralis szélénél csatlakozik a másik két lemez által kialakított közös részhez (ld. a lentebbi ábrát).

![img-18.jpeg](img-18.jpeg)
A hátulsó hasfal és a fascia thoracolumbalis szerkezete.

ANATÓMIA TÚLÉLŐKÖNYV

#anatómiatúléllőkönyv

![img-19.jpeg](img-19.jpeg)
A hátizmok felületes (balra) és középső (jobbra) rétege.

# A felületes hátizmok

A felületes hátizmok rendszeréhez soroljuk a fascia thoracolumbalistól dorsalisan elhelyezkedő izmokat. Nem egységes réteget alkotnak: elkülöníthetünk egy mélyebb és egy felületesebb réteget.

A mélyebb rétegben helyezkedik el a m. serratus posterior inferior és a m. serratus posterior superior. Tetemben az izmok általában nehezen megmutathatók, mivel különösen véknyak, gyakran szinte átlátszó hártaként feszülnek a fascia thoracolumbalis külső felszínére. Eredésüket a csigolyák processus spinosusairól veszik, majd a bordákon tapadnak.

Ugyancsak a mélyebb rétegben helyezkedik el a m. levator scapulae, a m. rhomboideus minor és m. rhomboideus major.

Előbbi az első 4 nyakcsigolya processus transversusán ered, és a lapocka angulus superiorán tapad. Működése közben emeli a lapockát.

A m. rhomboideus minor és major a 6. nyakcsigolya és 4. hátcsigolya közötti szakasz processus spinosusairól erednek, és a scapula margo medialisán tapadnak. Feladatuk a lapocka medialra és kissé felfelé húzása.

Mindhárom izmot a n. dorsalis scapulae idegzi be.

A hát legfelületesebb izomrétegéhez tartozik a m. latissimus dorsi. Az izom igen kiterjedt eredéssel rendelkezik (thoracalis és lumbalis processus spinosusok, fascia thoracolumbalis, crista iliaca labium externuma, sacrum, alsó bordák), tapadása a humerus és a törzs között előre bújva a crista tuberculi minoris humerin található. Szerepe a vállízület mozgatásában van (részletesebben ld. ott). Beidegzését a n. thoracodorsalis végzi.

A m. trapezius ugyancsak kiterjedt eredetéssel bír (a protuberentia occipitalis externától lefelé a hát középvonalában a 12. hátcsigolyáig), tapadása a spina scapulaen, az acromionon és a claviculán található. Működése közben emeli a lapockát, valamint fordítja a fejet. Beidegzését a 11. agyideg, a n. accessorius (n. XI.) végzi.

ANATÓMIA TÚLÉLŐKÖNYV

#anatómiatúléllőkönyv

# A hasizmok és a hasfal szerkezete

A hasfal alkotásában széles, lapos izmok, valamint inas lemezeik (aponeurosis) vesznek részt, több rétegben. Elől és oldalt az egyenes, valamint széles hasizmok, míg hátul a m. quadratus lumborum zárják körbe a hasüreget.

A m. rectus abdominisek a középvonal két oldalán elhelyezkedő, függőleges szalagok, melyek az 5-7. bordaporcok elülső felszínén erednek, és a ramus superior ossis pubison tapadnak a symphysis pubica két oldalán. Az izomszalagok a köldöktől lefelé kissé elkeskenyednek.

Az izomhasat négy, haránt irányú inas rész (intersectio tendinea) szakítja meg. Ezekből a felső három (az eredés és a köldök közötti szakaszon) többnyire állandó, míg a negyedik vagy részlegesen, vagy teljes egészében hiányzik. Mint később látni fogjuk, az izom ezeken a részeken a széles hasizmok által alkotott rectushüvelyhez (vagina recti) hozzánő, ezáltal az intersectio tendineae megakadályozzák, hogy a m. rectus abdominis túlnyújon. Mindezek következtében az izom egyes részei akár önállóan is összehúzódhatnak.

A m. rectus abdominis összehúzódása során a bordákat közelíti a medencéhez, fekvés során mintegy megemelve a felsőtestet. Fontos leszögezni, hogy felülés során nem a m. rectus abdominis a fő izom (hanem a m. psoas major, mely áthidalja a csípőízületet!). A m. rectus abdominis pusztán a felsőtest előre emeléséért felel („hasprés”), a vízszintestől felfelé mintegy 45-60 fokig képes erőt kifejteni!

A széles hasizmok három rétegben helyezkednek el a m. rectus abdominis két oldalán, valamint aponeurosisait az izom elé, vagy mögé bocsátják, kialakítva ezzel a rectushüvelyt (részleteiben ld. később).

A m. transversus abdominis a háromrétegű szerkezet legbelső izmos rétege. Erdése bonyolult: részben az alsó bordák belső felszínén, részben a fascia thoracolumbalis elülső lemezén és az ágyékcsigolyák processus costariusán, részben pedig a crista iliaca labium internumán és a ligamentum inguinale lateralis részén történik. Rostjai haránt irányban futnak, majd a m. rectus abdoministól oldalt az izmos részt felváltja az aponeurosis, egy oldalra domborodó vonalnak megfelelően (linea semilunaris Spiegheli). Az izom-aponeurosis átmenet mindhárom izomrétegben hasonlóan viselkedik.

A m. transversus abdominis aponeurosisá eltérően viselkedik a köldök fölött, és a köldök alatti területen. Fönt az aponeurosis a m. rectus abdominis mögé lép, majd összefonódik a középvonalban (linea alba) az ellenoldalival (ez az izom tapadása). Ezzel szemben, a köldök alatt nagyjából 4 centiméterrel az aponeurosis a m. rectus abdominis elé kerül, és ott fonódik össze az ellenoldalival a középvonalban. Ennek következtében a köldök alatti területen a m. rectus abdominis mögött nincs semmilyen aponeurosis (lévén a m. transversus abdominis a legbelső izom!), vagyis az ún. rectushüvelynek nincs valódi hátulsó fala ezen a részen. Ez az antero-posterior szétválás nem teljesen horizontálisan történik: a hátralépő aponeurosis részlet alsó pereme felfelé domború ívben halad (linea semicircularis /linea arcuata Douglasi).

A linea semilunaris és linea semicircularis találkozás a m. rectus abdominis lateralis szélénél, a köldök alatt 4 cm-rel elhelyezkedő pont, melynél a hasfal különösen gyenge. Mindennek következtében bizonyos esetekben sérvek megjelenésére (a hasfal elöboltosulása, ún. sérvtömlő kialakulása) számíthatunk.

A m. obliquus abdominis internus a három rétegű hasfal középső lemeze. Erdése szintén összetett: elől a ligamentum inguinale lateralis részén, a crista iliaca linea intermediáján, valamint a fascia thoracolumbalison található. Izomnyalábjai lateralról medialra húzódnak, kissé felfelé („A” alakot formáz a kétoldali izomzat). Legfelső rostjai az alsó három bordán tapadnak. Az izom többi része medial felé – akárcsak a m. transversus abdominis – aponeurosisba megy át.

A m. obliquus abdominis internus aponeurosisá szintén különleges: ti. egy elülső és egy hátulsó lemezre válik szét a köldök feletti területen. Az elülső lemez a m. rectus abdominis előtt, a hátulsó pedig mögötte halad el. A köldök alatt 4 centiméterrel ezen izom esetén is megváltozik az aponeurosis elhelyezkedése: a két lemez egységes aponeurosisként húzódik el a m. rectus abdominis (és ezáltal a m. transversus abdominis aponeurosisá) előtt, majd a linea albában összefonódik az ellenoldalival.

23

ANATÓMIA TÚLÉLŐKÖNYV

![img-20.jpeg](img-20.jpeg)

A hasfal szerkezete: a bal oldali ábrán a mély és a középső izomréteg, jobb oldalon a középső és a felületes.

ANATÓMIA TÚLÉLŐKÖNYV

#anatómiatúlelőkönyv

A m. obliquus abdominis externus a hasfal legkülsoö izma, mely az alsó nyolc bordán ered, a m. serratus anterior csipkéivel alternálva. Tapadása kétféle módon történik: hátulsó-oldalsó rostjaival a crista iliaca labium externumán, míg az elülső rostjai medial felé szállva aponeurosisban folytatódnak (az izom-aponeurosis átmenet nagyjából L alakú, melynek függőleges szára az emlőbimbó vonalában halad, vízszintes szára nem is annyira vízszintes: a spina iliaca anterior superior magasságában ferdén húzódik medial felé). A kétoldali izom rostjai „V” alakot alkotnak.

Az aponeurosis teljes egészében a m. rectus abdominis (és ezáltal a másik két izom aponeurosis) előtt halad, majd a középvonalban (linea alba) összefonódik az ellenoldalival.

![img-21.jpeg](img-21.jpeg)
A m. quadratus lumborum helyzete, hátulról rátekintve.

A m. transversus abdominis egyoldali működése a törzset saját oldalára mozdítja, kétoldali működése során stabilizálja a törzset. A m. obliquus abdominis internus egyoldali működése szintén saját oldalára fordítja a törzset (a processus xyphoideus környékét közelíti az azonos oldali spina iliaca anteriorhoz; ti. ferde törzsemelést hoz létre). Az izom kétoldali működése a törzs megemelését segíti. A m. obliquus abdominis externus rostlefutása miatt egyoldali működése során a törzset ellenoldalra fordítja, kétoldali működése ugyancsak a törzs megemelését segíti.

Mind a négy fentebb tárgyalt hasizom beidegzését az alsó 7 bordaköz ideg (n. intercostallis, n. subcostalis), valamint a n. iliohypogastricus és n. ilioinguinalis (utóbbi kettő az ágyéki fonat része) végzi.

A hasfal hátulsó részén, a 12. borda alja és a crista iliaca felső pereme közötti területet a m. quadratus lumborum tölti ki. Az izom egyes rostja a lumbalis csigolyák processus costariusain is erednek. Működése közben közelíti egymáshoz a bordákat és a crista iliacat, ezáltal stabilabbá téve a törzset.

![img-22.jpeg](img-22.jpeg)

A hátulsó hasfal és a fascia thoracolumbalis szerkezete.

ANATÓMIA TÚLÉLŐKÖNYV

#anatómiatúléllőkönyv

# A rectushüvely és a linea alba

A rectushüvely (vagina musculi recti abdominis, vagy vagina recti) a hasfal stabilitását elősegítő, és a m. rectus abdominist zárt térrészbe foglaló szerkezet, mely a széles hasizmok aponeurosisaiiból alakul ki.

A fentebb említett viszonyok miatt a rectushüvely szerkezete a köldök felett, valamint a köldök alatt eltérő. A köldök feletti területen a m. transversus abdominis aponeurosis, valamint a m. obliquus abdominis internus aponeurosisának hátulsó lemeze a m. rectus abdominis mögött halad el, majd a középvonalban a linea albában összefonódik az ellenoldalival. A m. obliquus abdominis internus aponeurosisának elülső lemeze, valamint a m. obliquus abdominis externus aponeurosisá pedig a m. rectus abdominis előtt teszi ugyan ezt.

Ezzel szemben a köldök alatt nagyjából 4 centiméterrel a m. rectus abdominis mögött haladó aponeurosis részletek hiányoznak: helyettük mindhárom izom aponeurosisá a m. rectus abdominis előtt halad.

A hasizmoktól mélyebben halad a hasfal nagy fasciája a fascia transversalis, mely mindig legbelül helyezkedik el. Tőle bentebb már csak a hasi zsigerekhez tartozó hastártya fali lemezét (peritoneum parietale) találjuk.

Összefoglalva tehát elmondható, hogy a köldök feletti területen a rectushüvely hátulsó falát alkotja a fascia transversalis, valamint „másfél aponeurosis” (m. transversus abdominis, m. obliquus abdominis internus), elülső falát szintén „másfél aponeurosis” (m. obliquus abdominis internus, m. obliquus abdominis externus).

A köldök alatti területen a rectushüvelynek tulajdonképpen nincs hátulsó fala: a m. rectus abdominis mögött csak a fascia transversalis találjuk. Az elülső falat közösen alkotja a m. transversus abdominis, a m. obliquus abdominis internus és a m. obliquus abdominis externus összetapadt aponeurosisá.

A kétoldali rectushüvely a hasfal középvonalában, a processus xyphoideustól a symphysisig húzódó linea albában egyesül. A kétoldali kollagénrostok mintegy varrat szerűen fűződnek egymásba. A köldök áteresztésére – magzatban – a rostok egy rombuszra emlékeztető, de lekerekített nyílást hagynak szabadon (köldökgyűrű, anulus umbilicalis). Ezen a területen a hasfalnak hiányzik mind az izmos-aponeurotikus rétege, mind a bőr alatti zsírszövete.

![img-23.jpeg](img-23.jpeg)

![img-24.jpeg](img-24.jpeg)
A hasfal szerkezete keresztmetszetben: a köldök felett (fent) és a köldök alatt (lent).

subcutan zsírszövet\*\*:

A hasfal subcutan szövete valójában nem egységes, a sebészetben két fascia rétegre, a felületesebb, inkább zsírszövet alkotta Camper-, valamint a mélyebb, inkább a fascia transversalisra emlékeztető Scarpa-fasciára szokás osztani.

ANATÓMIA TÚLÉLŐKÖNYV

#anatómiatúléllőkönyv

# A lágyékcsatorna (canalis inguinalis)

A széles hasizmok esetén fontos megemlíteni, hogy mindhárom izom medialisabb része néhány centiméterrel a ligamentum inguinale felett fut. Az izmok alsó pereme és a ligamentum inguinale felső széle között ezáltal kötőszövettel kitöltött rés marad vissza. Mindezt úgy is értelmezhetjük, mintha mindhárom hasizom rétegen egy-egy lyuk helyezkedne el. A nyílások nem pontosan egymás mögött találhatóak: a m. transversus abdominis lateralisan, a m. obliquus abdominis internuson kissé medialra, míg a m. obliquus abdominis externuson pedig legmedialisabban találjuk a nyílást a ligamentum inguinale felett. Helyzetükből adódóan egy lateralról medialra tartó csatornát hoznak létre, mely ilyen módon átvezet a hasizmok rétegein, bentről kifelé: ez maga a lágyékcsatorna, a canalis inguinalis.

![img-25.jpeg](img-25.jpeg)

ANATÓMIA TÚLÉLŐKÖNYV

#anatómiatúléllőkönyv

Azt is mondhatjuk, hogy a canalis inguinalis elülső fala a m. obliquus abdominis externus aponeurosisa, alsó fala maga a ligamentum inguinale, tetejét a m. obliquus abdominis internus és m. transversus abdominis képezik, míg hátulsó fala a fascia transversalis.

Mint azt a fenti ábrán is láthatjuk, valójában nem nyílásokról van szó: a hasfal egyes rétegei a ligamentum inguinale felett egy nyúlványt (vagy protrusiót) hoznak létre, melyben férfiban az ondózsinór (funiculus spermaticus), nőben pedig a hengered méhszalag (ligamentum teres uteri) halad. Férfiban ez a hasfali protrusio folytatódva a hereburkokban magába foglalja a heréket is.

Ugyanakkor fontos azt is látnunk, hogy maga a hasüreg (a peritoneumon belüli tér és maga a peritoneum) felnőttben nem terjed le ezen nyúlványba!

A canalis inguinalis azon részét, ahol a benne haladó képletek átlépnek a m. transversus abdominis nyílásán, nevezzük anulus inguinalis profundusnak, míg azt a területet, ahol „kilépnek” a m. obliquus abdominis externus aponeurosisán, anulus inguinalis superficialisnak. Utóbbit medialisan felül (crus mediale) és lateralisan alul (crus laterale) további kollagénrostok erősítik a bőnyében.

![img-26.jpeg](img-26.jpeg)
A hasfal szerkezete, belülről nézve:
bal oldalon minden réteg meghagyva, jobb oldalon a hashártya (peritoneum) teljesen, a fascia transversalis részben eltávolítva.

ANATÓMIA TÚLÉLŐKÖNYV

#anatómiatúlelőkönyv

# A hasfal belső felszíne

A hasfal belső felszínén, részben a fascia transversalis belső felszínén, részben a fascia transversalis és a m. rectus abdominis között különböző képleteket találunk, melyek lentről felfelé haladva redőbe emelik a hasfal legbelső rétegét, a peritoneum parietálet.

Az ereknek látni fogjuk, hogy mielőtt az a. iliaca externa átlép a hiatus subinguinalison (és a. femoralis lesz), felfelé lead egy artériát (a v. iliaca externa pedig egy vénát), az a. epigastrica inferior a hasfal belső felszínére. Fontos megjegyezni, hogy az a. iliaca externa a hashártya alatt fut, tehát ezáltal ága is mindenképp a hashártyán kívül, az előtt fog elhelyezkedni. Az a. epigastrica inferior idővel a fascia transversalis is átfúrja, és belép közé és a m. rectus abdominis közé (még valamivel feljebb belép a m. rectus abdominis és a rectushüvely hátulsó fala közé). Az általa és a v. epigastrica inferior által a fascián (és ezáltal a hashártyán) okozott redő a plica umbilicalis lateralis, a tőle oldalra elhelyezkedő térség pedig a fossa inguinalis lateralis. Utóbbi jelentősége abban rejlik, hogy alsó, ligamentum inguinale feletti területén helyezkedik el a m. transversus abdominis nyílása, az anulus inguinalis profundus: tehát innen indul a canalis inguinalis.

A hasüregben elhelyezkedő belek a peritoneumot maguk előtt tolva bizonyos körülmények között beletolódhatnak a canalis inguinalisba. Az anulus inguinalis profundus szűkössége lévén a beboltosuló belek vérellátása sérülhet, bélelhalás jöhet létre. A belek anulus inguinalis profunduson való áttolódása az ún. ferde, vagy indirekt inguinalis sérül.

Magzatban a hólyag mellől a hasfal belső felszínére kanyarodva, a peritoneum és a fascia transversalis között halad a köldökgýűrű irányába mindkét oldalon a köldök artéria (a. umbilicalis). Születésünk után az artéria hasfalon futó szakasza elzáródik, és a hashártyát redőbe emelő (plica umbilicalis medialis) kötőszövetes kötegként (ligamentum umbilicale mediale) marad vissza. A plica umbilicalis medialis és plica umbilicalis lateralis közötti terület a fossa inguinalis medialis. A terület jelentősége az, hogy az árok alsó részének megfelelően (az ún. Hesselbach-háromszög területén) találjuk a m. obliquus abdominis externus aponeurosisán az anulus inguinalis superficialist (vagyis a hasfal külső felszínén). Ez azért fontos, mert ezáltal a területen a hasfal a megszokott 3 réteg helyett pusztán két rétegű, vagyis gyenge.

A háromszögnek nekitolódó belek (hasűri nyomásfokozódás miatt) a két rétegű hasfalat könnyen előre tolják, mely ezáltal kívül az anulus inguinalis superficialis területén okoz előboltosulást. Ez az ún. egyenes, vagy direkt inguinalis sérül. A probléma hasonló, mint az indirekt esetén: a szűk térrészbe betoluló belek erei összenyomódhatnak, vérellátásuk ezáltal sérülhet, bélelhalás alakulhat ki.

A köldök felett a magzati v. umbilicalis felnőttben ugyancsak egy kötőszövetes kötegként (ligamentum teres hepatis) húzódik felfelé és hátra, a máj alsó felszínéhez, sagittalis állású redőbe emelve a hashártyát (ligamentum falciforme hepatis – ld. Az emésztőrendszer anatómiája c. fejezetben).

A hasfal belső felszínén elhelyezkedő redők fontos tájékozódási pontok lehetnek laparoscopos beavatkozások során (például laparoscopos sérűműtéteknek).

![img-27.jpeg](img-27.jpeg)
A hasfal belső felszínének térségei.

ANATÓMIA TÚLÉLŐKÖNYV

#anatómiatúléllőkönyv

# A rekeszizom

A rekeszizom (diaphragma respiratorium) a hasüreg és a mellüreg határán elhelyezkedő, a mellüreg felé beboltosuló, kettős kupolájú izom-ín lemez. Jobb oldali kupola az alatta elhelyezkedő máj miatt kissé magasabbra emelkedik, mint a bal. Vízszintes szakaszán találjuk inas szakaszát, a lóhere alakú centrum tendineumot, míg izmos része három különböző helyen ered: az ágyéki csigolyákon (pars lumbalis), a bordakosár belső felszínén (pars costalis), valamint a sternum hátulsó felszínén (pars sternalis).

A pars lumbalis tovább osztható. A közel frontalis lefutású rostok egy része az ágyékcsigolyák testén ered, jobb oldalon az L4-en (crus mediale dextrum), míg baloldalon egy csigolyányival feljebb (crus mediale sinistrum, L3). A rostok másik része az ágyékcsigolyák testét a processus costariusokhoz kötő (lig. arcuatum mediale, „psoas-árkád“, vagy arcus lumbocostalis medialis), valamint a processus costariust a 12. borda végéhez kötő (lig. arcuatum laterale, „quadratus-árkád“, vagy arcus lumbocostalis lateralis) inas ívről ered (crus laterale).

A két crus mediale izomrostjai elől, a középvonalban kereszteződnek egymással a 12. hátcsigolya magasságában, miközben egyre inkább hajlanak előrefelé a horizontalis síkba. A kereszteződő crus medialek és a Th12 csigolya által közrefogott nyílás a hiatus aorticus, melyen a leszálló aorta (aorta descendens) lép át a mellüregből a hasüregbe a test egyik fő nyirokere (ductus thoracicus) kíséretében. A kereszteződés után az izomrostok a horizontalis szakaszon egy újabb nyílást fognak közre a hiatus aorticus fölött és előtt, nagyjából a 10. hátcsigolya magasságában: ez a hiatus oesophagei, melyen a nyelőcső (oesophagus) lép át a jobb és bal oldali bolygóideg (n. vagus, n. X.) kíséretében.

A crus mediale és crus laterale közötti területen a diaphragma eredő csipkéi között, az ágyékcsigolyák teste mellett lép át a rekeszen a v. azygos (jobb oldalon), valamint a v. hemiazygos / v. lumbalis ascendens (bal oldalon), a n. splanchnicus majorok, valamint a truncus sympathicusok kíséretében (a törzs ereinél, valamint A vegetatív idegrendszer anatómiája c. fejezetben őket részletesebben).

A pars costalis izomrostjai az alsó hat borda belső felszínéről erednek, majd függőlegesen szállnak fölfelé, a mellkas belső felszínéhez simulva. Végül vízszintes irányba fordulva a centrum tendineumban tapadnak.

![img-0.jpeg](img-0.jpeg)
A diaphragma respiratorium szerkezete.
A mellkas megnyitva a jobb oldalon, a rekesz egy része is eltávolítva.

ANATÓMIA TÚLÉLŐKÖNYV

#anatómiatúléllőkönyv

A pars sternalis a rekesz legkisebb része: a rostok a processus xyphoideus hátulsó felszínéről erednek, és előlről belesugároznak a centrum tendineumba.

Az egyes részek között kisebb kötőszövetes területek képezik a határt: mindkét oldalon, a pars lumbalis és a pars costalis határán találjuk a trigonum lumbocostale Bochdaleket. Jelentősége abban áll, hogy a rekesz szövete itt gyengébb, ami a hasüreg magasabb nyomásviszonyai miatt lehetőséget teremt a mellüreg felé történő sérvképződésre.

Elől, a pars sternalis és pars costalis között mindkét oldalon ugyancsak egy kötőszövetes térséget, a trigonum sternocostale Larrey-t találjuk. Jelentősége részben a sérvképződésben, részben pedig abban áll, hogy a mellkasfal belső felszínén haladó a. thoracica internak (a. mammaria interna) itt lépnek át a hasüregbe, mint a. epigastrica superiorok (természetesen, vénáik kíséretében).

![img-1.jpeg](img-1.jpeg)
A diaphragma szerkezete:
paramediansagittalisan elvágva, balról rátekintve.

A centrum tendineum jobb oldali kupolájának medialis részén találunk még egy nyílást a rekeszen, a v. cava inferior hasüregből mellüregbe történő átlépésére (foramen venae cavae inferioris). Ugyancsak ezen a nyíláson lép át a rekeszen a jobb n. phrenicus is. A szív a két kupola közötti területen található úgy, hogy a bal kupolára „fekszik fel".

31

ANATÓMIA TÚLÉLŐKÖNYV

#anatómiatúléllőkönyv

A diaphragma működése során a centrum tendineum helyzete csak alig változik – ez főleg a rajta fekvő szív miatt is fontos.

![img-2.jpeg](img-2.jpeg)
A diaphragma beidegzése

A pars costalisok, valamint a pars lumbalisok (és kevésbé a pars sternalisok) megrövidülnek, jobban elemelkednek a mellkas falától, ezáltal növelve a rekesz feletti terület térfogatát.

A rekesz a belégzés fő izma. Beidegzését a n. phrenicus végzi, mely a plexus cervicalis származéka. Mindezek mellett a rekesz főleg hasüregi felszíne érző ágakat kap a n. intercostalisoktól.

# A nyak izmai és a fascia cervicalis

A nyak izmainak tárgyalása során először a tarkó mély, majd felületes izmaival foglalkozunk. Ezután tárgyaljuk a nyak oldalsó és anterior izmait, szintén a mélyből felületes irányba haladva. Végezetül rátérünk a nyakat beborító és feltagoló fascia rendszerre.

# A mély tarkóizmok

A gerincoszlop hátulsó felszínén mindkét oldalon 4 apró izmot találunk, melyek az articulatio atlantooccipitalis és articulatio atlantoaxialis mozgatását végzik. Összefoglaló néven mint rövid tarkóizmok, vagy suboccipitalis izmok szoktak hivatkozni rájuk.

A m. rectus capitis posterior minor az atlas tuberculum posteriusán ered, és az os occipitalen található linea nuchalis inferior medialis részén tapad. Összehúzódásával a fejet hátrafelé dönti.

A m. rectus capitis posterior major az axis processus spinosusán ered, és ugyancsak az os occipitale linea nuchalis inferiorán tapad, valamivel lateralisabban, mint az előző izom. Lévén áthidalja nem csak az articulatio atlantooccipitalist, de az articulatio atlantoaxialist is, részben hátradönti (előbbi), részben saját oldalára fordítja a fejet (utóbbi ízületben).

A m. obliquus capitis inferior szintén az axis tövisnyúlványáról ered, és az atlas processus transversusán tapad. Mivel áthidalja az articulatio atlantoaxialist, így képes a saját oldalára fordítani a fejet.

A negyedik izom a m. obliquus capitis superior, mely az atlas harántnyúlványáról ered és a linea nuchalis inferior lateralis részén tapad. Működése közben oldalra dönti a fejet az articulatio atlantooccipitalisban.

Mind a négy izmot az os occipitale és az atlas között a gerinccsatornából kilépő 1. gerincvelői ideg (n. spinalis, C1) ramus dorsalisa idegzi be, a n. suboccipitalis (mely az utóbbi három izom által közrefogott háromszögben, a trigonum suboccipitaleban válik láthatóvá).

ANATÓMIA TÚLÉLŐKÖNYV

#anatómiatúlelőkönyv

# A felületes tarkóizmok

A négy suboccipitalis izomtól felületesen helyezkedik el a m. semispinalis capitis, mely a nyakcsigolyák harántnyúlványairól húzódik a line nuchalis superior medialis részéhez. Tőle felületesen, a nyakcsigolyák processus spinosusát a linea nuchalis superior lateralis részéhez kötve helyezkedik el a m. splenius capitis (tehát itt is a mélyebb izom rostjai futnak „A” alakban). Mindkét izom beidegzését a gerincvelői idegek dorsalis ágai végzik (r. dorsalis n. spinalis).

A nyak dorsalis felszínének legfelületesebb izma a m. trapezius, melyet a felületes hátizmok résznél már megismerhettünk.

![img-3.jpeg](img-3.jpeg)
A tarkó régió szerkezete: jobbra a rövid tarkóizmok (mély izmok), balra a felületesebb képletek is láthatóak (a régió nagy izmai átvágva, hogy alájuk lássunk).

# A nyak oldalsó és elülső mély izmai

A nyak oldalsó/elülső részének legmélyebben elhelyezkedő izmai az ún. scalenus-izmok. A m. scalenus anterior a 3-6. nyakcsigolyák processus transversusán ered, és az 1. bordán tapad a tuberculum musculi scaleni anteriorison. A m. scalenus medius valamivel hosszabban, a 2-7. nyakcsigolyák processus transversusán ered, és ugyancsak az 1. bordán tapad, valamivel lateralisabban és hátrébb. A m. scalenus posterior az 5-6. nyakcsigolyák harántnyúlványáról húzódik a második bordához.

Kétoldali működésük közben a nyakat előre hajlítják, míg az izomhármas egyoldali működése során a nyakat saját oldalukra hajlítják. Beidegzésüket a plexus brachialis közvetlen izomágai végzik (ami annyit jelent, hogy általában nem illetjük őket külön névvel).

ANATÓMIA TÚLÉLŐKÖNYV

#anatómiatúléllőkönyv

A *m. longus colli* a gerinc előtt futó, több irányú izomrostból összeálló izom. Részben az alsóbb nyakcsigolyák *processus transversus*áról húzódik az *atlas tuberculum anterius*ához, részben a hátcsigolyák testéről nyakcsigolyák testéhez, valamint *processus transversus*aikhoz. Működése közben előre hajlítja a nyakat.

Ugyancsak a gerincoszlop előtt helyezkedik el két apró izom (*m. rectus capitis anterior*, *m. rectus capitis lateralis*), melyek a fej előre, illetve oldalra döntésében játszanak szerepet (az *articulatio atlantooccipitalis*ra hatnak).

![img-4.jpeg](img-4.jpeg)

# A nyakizmok középső rétege: nyelvcson alatti izmok

A nyelvcson (os *hyoideum*; egy apró, hátra tekintő C alakú csont, mely szalagokkal és izmokkal rögzített a koponyához és a gégeporcokhoz) felett elhelyezkedő izmokat összefoglaló néven nyelvcson feletti izmoknak (*musculi suprahyoidei*) szoktuk nevezni. Tárgyalásukra a koponya, valamint az emésztőrendszer fejezetekben térünk ki.

A nyelvcson alatti izmok (*musculi infrahyoidei*) közül a legmélyebben elhelyezkedő a *m. thyrohyoideus* és a *m. sternothyroideus*. Előbbi a nyelvcson testéről a pajzsporc (az egyik gégeporc, *cartilago thyroidea*) elülső felszínéhez húzódik (linea obliqua), míg utóbbi ettől a vonaltól lefelé ered ugyancsak a pajzsporcon, és a *sternum manumbrium*ának belső felszínén tapad.

A két izomtól felületesebben halad a nyelvcson testét és a *sternum manubrium*ának belső felszínét összekötő *m. sternohyoideus*.

ANATÓMIA TÚLÉLŐKÖNYV

#anatómiatúléllőkönyv

A m. omohyoideus az ún. kéthasú izmok közé tartozik, melynek felső hasa (venter superior) a nyelvcsont testéről húzódik lateral felé, majd egy közbülső ínon keresztül átmegy az alsó hasba (venter inferior), mely a ligamentum transversum scapulae superiuson tapad. Mint látni fogjuk, elhaladtában a középső inas rész a v. jugularis interna előtt helyezkedik el, valamint a nyak egyik fascia lemezéhez (lamina pretrachealis) is rögzített.

A nyelvcsont alatti izmok feladata részben a gége rögzítése (főleg hangadás közben), valamint a nyelvcsont helyben tartásával, lejjebb húzásával a nyelvcsont feletti izmokkal közösen részt vesznek a száj nyitásában, az ivás és a csecsemő szopásának folyamataiban is. A m. omohyoideusnak fontos szerepe van a v. jugularis interna „nyitva tartásában" (ti. mivel a nyaki vénákban a vér „zuhan", és még a szív is szívja őket, hajlamosak az összeesésre. Ennek ellentartásában vesz részt az izom).

![img-5.jpeg](img-5.jpeg)
A nyak felületes izmai: bal oldalon a clavicula átvágva, a m. sternocleidomastoideus eltávolítva.

## Felületes nyakizmok

A nyakizmok legfelületesebb rétegét alkotja a m. sternocleidomastoideus. Az izom a clavicula medialis harmadán, valamint a manubrium sternin ered, és a koponya csecsnyúlványának (processus mastoideus) külső felszínén tapad.

Egyoldali működése közben a fültájékot a sternoclavicularis ízület irányába közelíti, miközben az arcot az ellenoldalra fordítja. Kétoldali működése esetén a nyakat hajlítja – fekvő helyzetben ezáltal a fej felemelését segíti. Magyar neve (fejbiccentő izom) nem szerencsés, mivel az articulatio atlantooccipitalisra nem igen van hatással.

A nyak fascia lemezeinél látni fogjuk, hogy a mély nyaki fascia (fascia cervicalis profunda) felületes lemeze (lamina superficialis) hüvelybe zárja az izmot. Beidegzését a n. accessorius (n. XI.) végzi.

36

![img-6.jpeg](img-6.jpeg)

![img-7.jpeg](img-7.jpeg)
A nyaki fascia lemezek szerkezete: fent keresztmetszetben, alul mediansagittalisan.

ANATÓMIA TÚLÉLŐKÖNYV

#anatómiatúléllőkönyv

# A fascia cervicalis

A nyak teljes egészét a fascia cervicalis bonyolult rendszere zárja körbe, illetve tagolja kisebb részekre.

![img-8.jpeg](img-8.jpeg)
A fascia cervicalis lemezrendszere.

Ennek legmélyebb rétege a lamina visceralis (melyet egyes könyvek a lamina pretrachealis részének tekintenek). A lamina visceralis körbe öleli a nyak zsigereit (gége, garat, majd légcső, nyelőcső). Garat mögötti szakasza (fascia buccopharyngea) egy lazább kötőszövetes térség közbeiktatásával kapcsolatba kerül a lentebb tárgyalt fascia alarisszal.

A lamina pretrachealis a nyelvcsont magasságából húzódik lefelé az apertura thoracis superioron keresztül a mellkas belső felszínére, ahol részben a fascia endothoracica elülső részébe, részben a szívburók (pericardium) külső lemezébe (lamina parietalis) sugárzik. Nyakon való elhaladtában egyesével hüvelybe foglalja a nyelvcsont alatti izmokat, valamint erős, tok szerű képződményt hoz létre a pajzsmirigy számára. A m. omohyoideustól lateralisan gyakorlatilag megszűnik.

A lamina prevertebralis elől a koponyaalapról indulva elhalad a m. longus colli előtt, majd a scalenus-izmokon oldalra és hátra fordul. Oldalsó része a csigolyák processus transversusain ered, míg hátul a ligamentum nuchaebe sugárzik bele (egészen fent a koponya linea nuchalis superioráig). Lefelé a fascia az apertura thoracis superioron ugyancsak átlépve belesugárzik a fascia endothoracica hátulsó részébe. Fontos megemlíteni, hogy fascia elhelyezkedése miatt a scalenus-izmok („scalenus-sátor”) alatti terület a mellkas oldalsó részének a fölfelé történő meghosszabbítása, melyet a tüdőcsúcsok foglalnak el.

A lamina prevertebralis elülső felszínéről egy másik fascia, a fascia alaris válik le a koponyaalapról, és száll lefelé, egészen a második hátsigolya magasságáig (Th2), ahol hozzáforr az előtte futó lamina visceralishoz (fascia buccopharyngeához). Ennek következtében a fascia alaris és a lamina visceralis között egy laza kötőszövettel kitöltött térség, az ún. spatium retropharyngeum alakul ki, míg a fascia alaris és a lamina prevertebralis közötti terület az ún. DANGER-tér (részletezésüket ld. Az emésztőrendszer anatómiája c. fejezetben).

A fascia cervicalis profunda legfelületesebb lemeze a lamina superficialis, mely az állkapocscsont (mandibula) alsó peremén (basis mandibulae), valamint a fültömirigy erős tokján (fascia parotideomassaterica) kezdődik, és onnan húzódik lefelé, az apertura thoracis superior irányába, hogy a bordakosár külső felszínén tapadjon. Nem csak körbefogja a nyak teljes kerületét, hanem zárt hüvelybe foglalja a m. trapeziust, illetve a m. sternocleidomastoideust is. Mivel a nyak idegei a gerinccsatornából lépnek ki a mélyben, a felületes régiókat ellátó ágaknak valahogy a bőr alá kell jutniuk. Ennek következtében, a m. sternocleidomastoideus hátulsó pereme mentén, az izom felénél az idegek egy ponton (punctum nervosum Erbi) lépnek át a lamina superficialison (részletesebben ld. a nyak idegeinél).

A fascia cervicalis legfelületesebb rétege a fascia cervicalis superficialis. A legtöbb könyv nem különíti el, mint önálló fasciát: tulajdonképpen a teljes testen végig haladó, a bőr írha (dermis) és bőralja (subcutis) rétegeinek határán található kötőszövetes megvastagodás („fascia”) részét képezi. A nyaki nem mindenhol található meg: két oldalt a mandibula alsó pereméről a mellkas irányába húzódó, és a mell bőrébe sugárzó izom (platysma) látható helyette.

37

ANATÓMIA TÚLÉLŐKÖNYV

#anatómiatúléllőkönyv

A fascia cervicalis szerkezete, és az általa határolt térségek a nyaki gyulladásos folyamatok terjedése szempontjából igen jelentősek. A fasciák időlegesen útját állhatják a gyulladásoknak, egyben meghatározhatják a gennyes folyamatok terjedési irányát is.

A fascia cervicalis rendszerének utolsó tagja a lamina pretrachealishoz tartozó, és a nagy nyaki képlet-hármast védő, valamint támogató szerkezet, a vagina carotica. Az a. carotis communis és a v. jugularis interna mellett a hüvelyben halad a n. vagus is. A véna fala teljes hosszában kötőszövetesen rögzül a fascia lemezhez: utóbbi ezzel támogatja a véna nyitva maradását.

# A törzs és a nyak erei

A csontos, izmos váz után térjünk rá a törzs és a nyak ereinek tárgyalására. Lévén az egyes zsigerek tárgyalásánál mindig beszélünk azok vérellátásáról is, ebben a részben a törzsfal és a nyak általános vérellátását fogjuk szemügyre venni.

![img-9.jpeg](img-9.jpeg)
A mellkasfal artériás rendszere.

# A törzs és a nyak artériái

A szív bal kamrájából a vér az aorta ascendensbe kerül, mely a bal negyedik borda sternalis végének megfelelően kezdődik. Innen fölfelé és balra száll, majd átmegy az arcus aortaebe, melynek legfelső pontja a 2. bordaporc magasságában található. Innen az arcus aortae a bal főhörgőt megkerülve (ld. A Légzőrendszer anatómiája c. fejezetben) a 4. thoracalis csigolya (Th4) magasságában éri el a gerincoszlopot, annak bal oldalán.

Ettől a ponttól kezdve a csigolyatestek előtt száll lefelé, azok elülső felszínének bal oldalához feküdve, és mint aorta descendens hivatkozunk rá. Lévén a rekeszizom (diaphragma respiratorium) elválasztja egymástól a mell- és a hasüreget, az aorta descendensnek át kell haladnia rajta.

ANATÓMIA TÚLÉLŐKÖNYV

#anatómiatúléllőkönyv

Az aorta descendens mellkasi szakasza az aorta thoracica, mely a rekesz hiatus aorticusán a 12. hátcsigolya magasságában (Th12) átlépve mint aorta abdominalis folytatódik a hasüregben. Az aorta thoracica közvetlen mellkasi ágai a bordaközökbe lépő a. intercostales posteriores.

Az aorta abdominalis (aorta descendens) végül a 4. ágyéki csigolya (L4) előtt kettéágazik a két a. iliaca communisra. Az erek a m. psoas major medialis szélén haladnak, majd az articulatio sacroiliaca előtti területen tovább oszlanak az a. iliaca internára és a. iliaca externára.

Az arcus aortae legelső ága a truncus brachiocephalicus (vagy a. innominata, vagy a. anonima), mely a légcső előtt helyezkedik el, és a jobb oldali a. subclaviát és jobb oldali a. carotis communist adja. Tőle balra ered az ív leszálló részének kezdetén az a. carotis communis sinistra, majd az ív leszálló részének végén az a. subclavia sinistra.

Az a. subclaviák az articulatio sternoclavicularis mögötti területtől enyhe ívben hajlanak lateral felé a tüdőcsúcs (ld. A légzőrendszer anatómiája fejezetben), valamint az 1. borda felett (sulcus arteriae subclaviae). Az ágrendszer jobb és bal oldalon innentől teljesen szimmetrikus, így azt a jobb oldali artérián nézzük végig. Az a. subclavia a m. scalenus anterior tapadása mögött és a m. sclaneus medius tapadása előtt halad: ez a hiatus scaleni. A clavicula középső része alatt átlépve az artéria folytatódik mint a. axillaris.

Az a. subclavia első szakasza az ún. mellkasi szakasz: ez tulajdonképpen az apertura thoracis superior felett helyezkedik el, ugyanakkor mivel a scalenus-izmok alkotta sátor belsejében a tüdőcsúcson hajlik át, a mellkashoz soroljuk. Mivel ez a terület a scalenus-izmok és a légcső között található, a térség neve fossa scalenotrachealis, melyet anterior irányban az articulatio sternoclavicularis és a m. sternocleidomastoideus takar el (ha a hiatus scalenin benézünk, tulajdonképpen ide látunk).

![img-10.jpeg](img-10.jpeg)
A nyak artériái: az a. subclavia ágrendszere.

ANATÓMIA TÚLÉLŐKÖNYV

#anatómiatúléllőkönyv

Az a. subclavia első ága az a. vertebralis, mely a m. scalenus anterior és m. longus colli között száll felfelé, majd a 6. nyakcsigolyánál belép a csigolya foramen transversariumába, és innentől felfelé a nyakcsigolyák ezen nyílásán keresztül halad (tehát a 7. nyakcsigolya foramen transversariuma üres!). Elhaladtában ágakat bocsát a gerincvelőhöz (r. spinales) a foramen intervertebraléken át. Az atlas foramen transversariumán átbújva a csigolya felett medialra fordul (sulcus arteriae vertebralis), átfúrja a membrana atlantooccipitalis posteriort, és ezáltal belép a canalis spinalisba. A foramen magnumon átlépve egyesül az ellenoldali artériával a. basilarisszá. További útját A központi idegrendszer anatómiája c. fejezetben követjük.

Az a. vertebralisszal majdnem szemben leváló a. subclavia ág az a. thoracica interna (vagy a. mammaria interna), mely útja a mellkasban lefelé vezet (az 1. bordaporc belső felszínén lép be az apertura thoracis superioron). A sternum két szélének megfelelően száll le a mellkas belső felszínén a m. transversus thoracis és a bordakosár között. Ágakat bocsát a bordaközökbe (a. intercostales anteriores), a hörgőkhöz, valamint a rekeszhez és a szívburokhoz (a. pericardiacophrenica). A mellkasfalon át ellátja az emlő medialis részét. A diaphragma respiratoriumon átlépve (trigonum sternocostale) a m. rectus abdominis hátulsó felszínére lép: innentől kezdve mint a. epigastrica superior hivatkozunk rá. Itt anastomosis alakít ki az a. iliaca externa ágával, az a. epigastrica inferiorral.

A fossa scalenotrachealis területén leadott harmadik ág a truncus thyrocervicalis, mely a m. scalenus anterior medialis oldalán elhelyezkedő, négy ágra oszló rövid érszakasz.

- Első ága az a. cervicalis ascendens a m. scalenus anterior fasciájába ágyazottan száll felfelé (a n. phrenicus mellett). A mély nyakizmok ellátását végzi.
- Az a. cervicalis superficialis a scalenus-izmok előtt, és tőlük lateralra halad, és részben a plexus brachialis ellátását végzi.
- Az a. suprascapularis ugyancsak a scalenus-izmok előtt elhaladva a lapocka dorsalis oldalára lép a ligamentum transversum scapulae superius felett (ld. A felső végtag anatómiája c. fejezetben is). A scapula dorsalis felszínének izmait látja el.
- Az a. thyroidea inferior a tr. thyrocervicalis negyedik ága, mely a pajzsmirigy alsó-hátulsó felszínének ellátásában vesz részt. Eredésétől kezdve a v. jugularis interna (ld. lejjebb) mögött halad, majd medialra fordul a pajzsmirigyhez.

Az a. subclavia soron következő ága a truncus costocervicalis, mely közvetlenül a m. scalenus anterior mögött válik le, ezért ez képezi az ún. muscularis ágcsoportot. Az artéria eredése után a tüdőcsúcs felett hátra hajlik, majd az 1. borda nyakánál két ágra oszlik: az a. intercostalis supremára, mely az első két bordaköz képleteit látja el, valamint az a. profunda cervicisme, mely a mély tarkóizmoknak szállít vérét.

Az a. subclavia utolsó szakasza a hiatus scaleni és a clavicula közé eső szakasz (cervicalis szakasz), melynek egyetlen ága az a. transversa colli. A plexus brachialis ágai között kanyarogva a m. rhomboidei irányába halad. Gyakran együtt ered az a. suprascapularisszal, így ilyenkor nem látjuk külön ágként.

A két a. carotis communis közül a jobb oldali a truncus brachiocephalicus származéka, míg a bal oldali az arcus aortae közvetlen ága. Utóbbi mintegy 2 centiméterrel hosszabb a jobb oldalinál, valamint közvetlenül érintkezik a légcsővel. Az articulatio sternoclavicularistól kezdve a kétoldali artéria lefutása megegyezik.

Az a. carotis communis a v. jugularis interna és a n. vagus kíséretében halad a vagina carotica belsejében, nagyjából a sternoclavicularis ízülettől a fültőhöz húzott vonalnak megfelelően. Nyakon való lefutását részben a m. sternocleidomastoideus, részben a m. omohyoideus takarja (ld. feljebb, a nyakizmoknál). A m. sternocleidomastoideus, a m. omohyoideus és a m. digastricus hátulsó hasa (venter posterior) által határolt háromszögben (ez a trigonum caroticum, ld. lejjebb) csupán a nyaki fascia lemezek (fascia cervicalis superficialis, lamina superficialis, vagina carotica) által takart, így élőben pulzációja tapintható.

Az a. carotis communis a pajzsporc felső szélének magasságában (ez kb. a 4. nyakcsigolya szintje, C4) két végágára oszlik: a medialisabb helyzetű a. carotis externára, valamint a lateralisabb a. carotis internára.

ANATÓMIA TÚLÉLŐKÖNYV

#anatómiatúlelőkönyv

Utóbbi artéria a koponya canalis caroticusán belép a koponyaűrbe, azon kívüli ágakkal nem rendelkezik (ld. A koponya és a fej anatómiája és A központi idegrendszer anatómiája c. fejezetekben).

A carotis-pulzus tapintása a napi gyakorlatban nem ajánlott. Idősebb egyénben az ér elmeszesedése okán nyomás hatására a lerakódás megrepedhet, és az agy irányába elsodródhat, agyi érelzáródást okozva ezzel. Az a. carotis communis elágazásának területén található az ún. sinus caroticus, mely az érrendszer vérnyomás érzékelő szerve. Ennek ingerlése (megnyomása) egyes egyénekben a rendszer túlérzékenysége miatt eszméletvesztéshez vezethet. Alapszintű újraélesztés (BLS) megkezdésénél sem célravezető a carotis-pulzus tapintása: még gyakorlott orvosokkal is megesik, hogy nem érzékelik megfelelően az ér pulzációját. A keringés hiányára a légzés segítségével következtetünk, a hármas-érzékelést használva (hallom, érzem, nézem). Vannak helyzetek, amikor a „carotis-masszázs” fontos része lehet a diagnosztikának, ezek részletezését ld. például a kardiológiában.

A nyak és a nyaki zsigerek vérellátását döntően az a. carotis externa ágrendszere végzi. Caudo-cranialis („faroktól a koponyáig”) irányban az ágrendszer röviden összefoglalható a „Thy-Lin-Fa-Pha-St-Oc-A-Te-Ma” mozaikszóval.

- Az a. carotis externa legelső leváló ága az a. thyroidea inferior, mely az a. carotis externa eredése felett (bifurcatio carotidis) ered előrefelé, majd éles ívben visszafordul a pajzsmirigyhez. Ágakat bocsát a gége felső részéhez.
- Az a. lingualis a nyelvcsont magasságában ered, ugyancsak előrefelé. A nyelv állományába lép – ágrendszerét ld. Az emésztőrendszer anatómiája c. fejezetben.
- Az a. facialis az állkapocscsont szögletének magasságában ered előrefelé, majd az állkapocscsont basisán átfordulva az arcra lép. Ágrendszerét ld. A koponya és a fej anatómiája c. fejezetben.
- Az a. pharyngea ascendens ugyancsak a nyelvcsont magasságában ered, hátrafelé. A garat és a környező képletek vérellátását biztosítja.

![img-11.jpeg](img-11.jpeg)
A fej-nyak régió artériái: oldalról rátekintve.

ANATOMIA TULELOKONYV

- Az a. sternocleidomastoidea a hasonnevű izom saját ága.
- Az a. occipitalis hátrafelé ered a m. digastricus magasságában, és a tarkó tájék irányába húzódik.
- Az a. auricularis posterior a fül mögé adott kisebb ág, mely a középfül vérellátásában is részt vesz.
- Az a. carotis externa két végága az a. temporalis superficialis, mely egyenes folytatása az érnek és a fül előtt húzódik fel a halánték tájékra, valamint az a. maxillaris, mely előrefelé az állkapoccsont szárának belső felszínén haladva eltűnik az agykoponya és az arckoponya között. Ágrendszerét ld. A koponya és a fej anatómiája c. fejezetben.

![img-12.jpeg](img-12.jpeg)
A mellkas és a nyak artériás rendszerének vázlata.

A mellkas és a nyak artériás rendszerének tárgyalása után térjünk rá a törzs distalisabb szakaszainak vérellátására.

![img-13.jpeg](img-13.jpeg)
A hissi aorta ágrendszere.
A zsigeri ágak kisebb betűmérettel kerültek feltüntetésre.

Az aorta descendens rekeszen való átlépése után (aorta abdominalis) számtalan zsigeri ágat bocsát a belső szervekhez – ezek tárgyalását ld. a megfelelő zsigertani fejezetben.

Közvetlenül a rekesz alatt leadott első, páros fali ága az a. phrenica inferior, mely ellátja a diaphragma respiratorium alsó felszínét, valamint ágakat biztosít a mellékvese számára. Ugyancsak ágakat ad le (oldalanként négyet) a m. psoas major és m. quadratus lumborum belső felszínére (a. lumbales), melyek az intercostalis artériák hasi megfelelői.

Az L4 csigolya teste előtt (kissé bal oldalon) végül az aorta abdominalis két végágára oszlik: az a. iliaca communis dextrára és sinistrára. Valójában 3 végággal rendelkezik: a középvonalban leváló apró, emberben már-már jelentéktelen ág az a. sacralis mediana a keresztcsont előtt száll le a medencébe. Farkos állatokban mint aorta caudalis ismert.

Az a. iliaca communis összesen két ággal rendelkezik: a kismedence vérellátását biztosító a. iliaca internával, valamint a főleg az alsó végtag és a hasfal vérellátását biztosító a. iliaca externával. Az ér oszlása az articulatio sacroiliaca előtt található.

Az a. iliaca externa a m. psoas major medialis szélén húzódik lefelé a hiatus subinguinalis irányába, melyen átlépve a combra jut, és innentől mint a. femoralis hivatkozunk rá. Eredése és hiatus subinguinalison való átlépése között összesen két ágat ad le.

42

ANATÓMIA TÚLÉLŐKÖNYV

#anatómiatúlelőkönyv

- Az a. epigastrica inferior a hiatus subinguinalisban ered, majd a m. rectus abdominis hátulsó felszínén halad (a linea arcuataig csak a fascia transversalis és a fali hashártya borítja a hasüreg irányába, a linea arcuatától felfelé a m. rectus abdominis és az oldalsó hasizmok aponeurosisai között fut). Elhaladtában (vénájával együtt) redőbe emeli a fascia transversalis és a peritoneum parietáért (plica umbilicalis lateralis). Anastomizál az a. epigastrica superiorral a m. rectus abdominis hátulsó felszínén.
- Az a. iliaca externa másik ága az ugyancsak a hiatus subinguinalis területén leadott a. circumflexa ilium profunda, mely lateralra fordul, és a csípőtányér belső felszínén halad a m. iliacushoz. Egyes könyvek szerint anastomizál az a. iliaca interna ágrendszeréhez tartozó a. iliolumbalisszal (ld. lentebb).

Az a. iliaca interna az a. iliaca communisból való leágazása után a m. psoas major medialis oldalán lép a kismedencébe, ahol hamar ágaira oszlik. Két fő ága van az a. glutea superior és a. glutea inferiornak megfelelően (ld. lejjebb az ábrát), felosztása során azonban a topográfiai viszonyok helyett sokkal inkább arra koncentrálunk, hogy a medence falát, vagy a medence zsigereit látja-e el az adott ág. Jelen fejezetben csak a fali ágakat tárgyaljuk, a zsigeri ágak részletezését ld. a kismedence zsigereinél.

![img-14.jpeg](img-14.jpeg)

ANATÓMIA TÚLÉLŐKÖNYV

#anatómiatúléllőkönyv

Az a. iliaca interna első leadott fali ága az a. iliolumbalis, mely a m. psoas major alatt halad a csípőtányér irányába. Ágai gyakran anastomosist képeznek az a. iliaca externához tartozó a. circumflexa ilium profundával.

Az a. sacralis lateralis (vagy a. sacrales laterales, ha több ággal ered) az első foramen sacrale anterius előtt válik le a m. piriformis elülső felszínén. Ágai belépnek a canalis sacralisba is.

Az a. glutea superior és a. glutea inferior két jelentősebb értörzs, melyek a m. piriformis felső és alsó széle mentén található hiatus suprapiriformis és hiatus infrapiriformis nyílásokon (mindkettő a foramen ischiadicum majus része) át lépnek ki a medencéből vénáik és idegeik kíséretében. Ellátják a farpofák nagy izomképleteit (előbbi főleg a m. gluteus minimust és m. gluteus mediust, míg utóbbi elsősorban a m. gluteus maximust).

Az a. obturatoria valójában az egyik első leadott fali ág, mely előrefelé halad a medencebemenet belső peremén, a m. obturator internus felszínén, majd a canalis obturatoriusson keresztül lép ki a medencéből. A comb adductor izmai között ágazódik el. Legfontosabb ága (r. acetabuli) ellátja az acetabulumot, valamint a ligamentum capitis femorison keresztül a femur fejét (magzatban és gyermekben főleg a fejlődéshez és a csontosodáshoz kell).

![img-15.jpeg](img-15.jpeg)
A kismedence artériás rendszere: a medence mediansagittalisan felezve, balról tekintünk rá.

ANATÓMIA TÚLÉLŐKÖNYV

#anatómiatúléllőkönyv

A törzs és a nyak artériás rendszere

- arcus aortae
- truncus brachiocephalicus
- a. subclavia dextra
- a. vertebralis
- r. spinalis
- a. thoracica interna (a. mammaria interna)
- a. intercostalis anterior
- a. pericardiacophrenica
- a. epigastrica superior
- tr. thyrocervicalis
- a. cervicalis ascendens
- a. cervicalis superficialis
- a. suprascapularis
- a. thyroidea inferior
- tr. costocervicalis
- a. intercostalis suprema
- a. cervicalis profunda
- a. transversa colli
- a. carotis communis dextra
- a. carotis externa dextra
- a. thyroidea superior
- a. lingualis
- a. facialis
- a. pharyngea ascendens
- a. sternocleidomastoidea
- a. occipitalis
- a. temporalis superficialis
- a. maxillaris
- a. carotis interna dextra
- a. subclavia sinistra*
- a. carotis communis sinistra*

- aorta thoracica (aorta descendens)
- a. intercostales posteriores
- ramus dorsalis
- ramus spinalis
- r. cutaneus lateralis

- aorta abdominalis (aorta descendens)
- a. phrenica inferior
- a. lumbales
- a. sacralis mediana
- a. iliaca communis dextra
- a. iliaca interna dextra
- a. umbilicalis**
- a. vesicalis inferior**
- a. uterina*** / a. ductus deferentis***
- a. rectalis media**
- a. pudenda interna**
- a. iliolumbalis
- a. sacralis lateralis
- a. glutea superior
- a. glutea inferior
- a. obturatoria
- a. iliaca externa dextra
- a. epigastrica inferior
- a. circumflexa ilium profunda
- a. femoralis
- a. iliaca communis sinistra*

* : A jobb és bal oldali rendszer teljesen szimmetrikus ezektől a pontoktól distalisan
** : Zsigeri ágak, a belső szervek ellátására
*** : Zsigeri ág, mely csak nőben, illetve csak férfiban található meg

THY-LIN-FA-PHA-ST-OC-A-TE-MA

IL-SA-GLU-GLU-OB
(UM-VE-UT/DE-RE-PUD)

45

ANATÓMIA TÚLÉLŐKÖNYV

#anatómiatúléllőkönyv

![img-16.jpeg](img-16.jpeg)
A medence vérellátása: az a. iliaca externa és interna ágrendszere.
A zsigeri ágak kisebb betűmérettel kerültek ábrázolásra.

# A törzs és a nyak vénái

Az artériás rendszerrel ellentétben, ahol a szívből egy fő ér (az aorta) vezeti a vért a test különböző részeibe ágrendszerén keresztül, a vénás rendszer két fő visszérből, a felső testfélből vért gyűjtő v. cava superior, valamint az alsó testfélből vért szállító v. cava inferior ágrendszeréből áll.

![img-17.jpeg](img-17.jpeg)
A mellkasfal vénás elvezetése.

ANATÓMIA TÚLÉLŐKÖNYV

#anatómiatúléllőkönyv

A v. cava superior a jobb oldali első sternocostalis ízület mögött alakul ki a két v. brachiocephalicából, és innen a sternum jobb szélének megfelelően húzódik a jobb pitvarhoz, melybe a harmadik sternocostalis ízület mögött beömlik. Rövid lefutása során a második sternocostalis ízület mögött veszi fel a v. azygos vérét (ld. alább).

A két v. brachiocephalica nem egyforma hosszúságú és lefutású ér. Mind a jobb, mind a bal v. brachiocephalica a sternoclavicularis ízület mögött alakul ki a felső végtag vérét szállító v. subclavia, valamint a fej vérét szállító v. jugularis interna egyesülésével. Lévén a v. cava superior jobb oldalon helyezkedik el, a jobb v. brachiocephalica a jobb sternoclavicularis ízülettől a jobb első sternocostalis ízületig tart – tehát relatíve rövid. Ezzel szemben a bal v. brachiocephalica keresztül halad a sternum mögött, a bal sternoclavicularis ízületet a jobb első sternocostalis ízülettel összekötő vonalban.

A bordaközök vénás elvezetését az elülső részről a v. intercostalis anteriorok végzik, melyeket a v. thoracica internák (v. mammaria interna) vesznek fel. Utóbbiak a mellkas belső felszínén, a hasonnevű artéria mellett futnak, és a v. brachiocephalicába ömlenek mindkét oldalon. A v. thoracica internák a hasfal belső felszínén futó v. epigastrica superiorok folytatásai, melyek teljes egészében az artériák lefutását követik.

A bordaközök hátulsó részéből a vért a v. intercostalis posteriorok vezetik el, a jobb és baloldalon eltérő vénákba. A v. azygos a gerincoszlop jobb oldalán jön létre a lumbalis csigolyák magasságában, mint v. lumbalis ascendens, majd a rekesz crus medialéja és crus lateraléja között átlépve a mellkasba jut. Elhaladtában felveszi a v. lumbalest (ld. lentebb), valamint a jobb oldali v. intercostalis posteriorest.

A bal oldal elvezetése kis mértékben eltér a fentiektől. Ugyancsak v. lumbalis ascendensként indul egy nagyobb vena, mely a v. lumbales felvétele után ugyancsak átlép a rekesz crus medialéja és crus lateraléja között a mellkasba: innentől kezdve v. hemi-azygos a neve. Felveszi a 7-11. bordaközök v. intercostalis posteriorait, majd élesen jobbra fordulva áthalad a 7. hátcsigolya teste előtt (Th7), és beleömlik a jobb oldalon a v. azygosba. A 3-7. bordaközök hátulsó részéből a vér a v. hemi-azygos accessoriusba jut, mely a 6. hátcsigolya (Th6) előtt áthaladva ugyancsak a v. azygosba ömlik. A bal oldali első két bordaköz vére gyakran mint v. intercostalis suprema közvetlenül a v. brachiocephalica sinistrába jut (jobb oldalon a v. azygos veszi fel ezt a vénát).

A gerinccsatornában elhelyezkedő plexus venosus vertebralis internus, valamint a csigolyák külső felszínén elhelyezkedő plexus venosus vertebralis externus is a v. azygos és v. hemi-azygos rendszere felé drenálódik a v. lumbalisokon és v. intercostalisokon keresztül. Részletes leírásukat ld. A központi idegrendszer anatómiája c. fejezetben.

A mellkas felületes vére a v. thoracoepigastricán keresztül áramlik a v. axillaris, és ezáltal a v. subclavia irányába.

![img-18.jpeg](img-18.jpeg)

ANATÓMIA TÚLÉLŐKÖNYV

#anatómiatúléllőkönyv

A fej-nyak fő vénás gyűjtő edénye a v. jugularis interna, mely a koponya foramen juguláréjánál ered, és az a. carotis interna, majd a. carotis communis lateralis oldalán halad a vagina caroticában, v. brachiocephalicába való beömléséig.

A vért a fej területéről bonyolult vénás rendszer (ld. részben a zsigertani, részben a koponyát tárgyaló fejezetekben) szállítja a v. jugularis interna irányába a v. facialison és v. retromandibularison keresztül (utóbbi az állkapocscsont mögött alakul ki, innen a neve). A v. retromandibularis nem csak a v. jugularis internába ömlik, hanem a m. sternocleidomastoideus külső felszínén haladó v. jugularis externával is kapcsolatban áll.

A v. jugularis interna a nyak mély képleteinek vérét veszi fel (a nyelvből a v. lingualison, a garat-gége és a pajzsmirigy környékéről pedig a v. thyroidea superioron és v. thyroidea medián keresztül), míg a v. jugularis externa a felületes régiókat drenálja a v. transversa colli, valamint a platysma alatt elhelyezkedő v. jugularis anterior felvételével. A v. jugularis externa végül a v. subclavia végző szakaszába ömlik.

A nyak zsigereinek alsó részéből a vért a v. thyroidea inferior szállítja, közvetlenül a bal v. brachiocephalicába.

![img-19.jpeg](img-19.jpeg)
A v. cava inferior ágrendszere.
A zsigeri ágak kisebb betűmérettel
kerültek ábrázolásra.

![img-20.jpeg](img-20.jpeg)
A nyak és a mellkas vénás rendszerének vázlata.

A törzs alsó részét, valamint az alsó végtagok vérét a v. cava inferior veszi fel. A v. cava inferior az aorta bifurcatio jobb oldalán veszi kezdetét, mint a két v. iliaca communis egyesülése (a bal oldali v. iliaca communis az aorta és a bal a. iliaca communis mögött halad, így hosszabb, mint a jobb oldali).

A v. iliaca communis a v. iliaca externa és v. iliaca interna összeömléséből jön létre, az articulatio sacroiliaca előtt (mindkét oldalon kissé medialisabban és dorsalisabban, mint az artériáknál láttuk).

Az v. iliaca externa a hiatus subinguinalison belépő (az artériától medialisan elhelyezkedő!) v. femoralis közvetlen folytatása. A hiatus subinguinalis területén felveszi a csípőtányér felől érkező v. circumflexa ilium profundát, valamint a hasfal belső felszínén haladó v. epigastrica inferior (lefutása megegyezik az artériáéval).

A hasfal külső felszínének vére a v. epigastrica superficialison keresztül még a combvénába (v. femoralisba) ömlik (valamint kapcsolatban áll a mellkasnál említett v. thoracoepigastricával.)

ANATÓMIA TÚLÉLŐKÖNYV

#anatómiatúléllőkönyv

A v. iliaca interna ágrendszere nagyban hasonlít az artériánál ismertetetthez, azonban találunk lényeges eltéréseket is. Bár megtaláljuk az artériákkal analóg zsigeri ágakat is, ezek a szervek körül vénás hálózatok formájában sűrű kapcsolatrendszert tartanak fent egymással (úgymint plexus vesicalis a hólyag körül, plexus rectalis a végbél körül, stb. Részletesen ld. a kismedencei szerveknél).

Fali ágai megegyeznek az artériákkal: általában kettős ágak, melyek az azonos nevű artéria két oldalán haladnak. Ide tartozik a v. glutea superior, v. glutea inferior, v. sacrales laterales, v. obturatoria.

Utóbbi véna és a v. iliaca externa v. epigastrica inferior ága között egy anastomosis alakul ki a ramus superior ossis pubison áthajolva (az artériák között is találunk kapcsolatot, ld. fentebb!), melyet a sebészetben a „halál koronája" (corona mortis) névvel illetnek (tulajdonképpen egy aberránsan, a v. epigatrica inferiorból eredő v. obturatoria).

Elnevezése onnan ered, hogy lefutása közel helyezkedik el a canalis inguinalis belső nyílásához, így a klasszikus sérv műtéteknek könnyen elvágásra kerülhet. A vénából eredő vérzés alattomos, nem túl látványos, viszont igen nagy mennyiségű lehet anélkül, hogy felfedezésre kerülne (lévén befelé, a kismedence irányába vérzik), így akár életveszélyes állapotot is okozhat. Egyes szerzők szerint nem csak a vénát, de az artériát is corona mortisnak nevezzük. Fontos, hogy nem minden emberben található meg, de mindig számítani kell rá a régió feltárása során.

![img-21.jpeg](img-21.jpeg)

ANATÓMIA TÚLÉLŐKÖNYV

#anatómiatúléllőkönyv

A törzs és a nyak vénás rendszere

- v. cava superior
- v. brachiocephalica dextra
- v. jugularis interna**
- v. retromandibularis**
- v. facialis
- v. maxillaris
- v. temporalis superficialis
- v. lingualis
- v. thyroidea superior
- v. thyroidea media
- v. subclavia
- v. jugularis externa**
- v. jugularis anterior**
- v. transversa colli
- v. brachiocephalica sinistra*
- v. intercostalis suprema sinistra
- v. thyroidea inferior
- v. azygos***
- v. intercostalis suprema dextra
- v. intercostales posteriores dextrae
- v. hemi-azygos***
- v. intercostales posteriores sinistra
- v. hemi-azygos accessorius
- v. intercostales posteriores sinistra
- v. cava inferior
- v. phrenica inferior
- v. lumbales
- v. lumbalis ascendens***
- v. iliaca communis dextra
- v. iliaca interna
- v. vesicalis superior
- v. vesicalis inferior
- v. uterina / v. ductus deferentis
- v. rectalis superior
- v. pudenda interna
- v. glutea superior
- v. glutea inferior
- v. sacrales laterales
- v. obturatoria***
- v. iliaca externa
- v. circumflexa ilium profunda
- v. epigastrica inferior***
- v. iliaca communis sinistra*
- v. sacralis mediana

*: A jobb és bal oldali rendszer teljesen szimmetrikus ezektől a pontoktól distalisan, kivéve az extrán feltüntetett ágakat
**: A v. retromandibularis mind a v. jugularis interna, mind a v. jugularis externa irányába dernálódik. Ugyancsak találunk anastomosisokat a v. jugularis interna, v. jugularis externa és v. jugularis anterior között
***: A v. lumbalis ascendensek képesek a v. lumbalisok vérét a jobb oldalon a v. azygosba, a bal oldalon a v. hemi-azygosba vezetni
***: A v. epigastrica inferior és v. obturatoria között kialakuló anastomosis a corona mortis

A törzs és a nyak nyirokerei

A test nyirokerei az artériák által a szövetekhez vitt folyadék azon részét hivatottak visszajuttatni a központi keringésbe, melyre a vénás rendszer nem képes. A nyirokrendszer két helyen kapcsolódik a vénás rendszerhez: a v. subclavia és v. jugularis interna összeömlésénél szájadzanak be a nagy nyirokér törzsek mindkét oldalon. Ez a terület az angulus venosus Pirogovi.

50

ANATÓMIA TÚLÉLŐKÖNYV

#anatómiatúléllőkönyv

A két oldal elvezetése nem teljesen szimmetrikus. Jobb oldalon az angulus venosusba ömlő nagy nyirokér a truncus lymphaticus dexter, mely a nyak nyirkát elvezető truncus jugularis dexterből, a jobb felső végtag (és a jobb mellkas fél felületes, lateralis részének) nyirkát szállító truncus subclavius dexterből, valamint a mellkas belsejének jobb oldalából (főleg a belső szervektől) nyirkot szállító truncus bronchomediastinalis dexterből szedődik össze.

A bal oldali angulus venosusba beömlő nyirokér a ductus thoracicus. A clavicula mögött ugyancsak felveszi a három fentebbi ág bal oldali verzióit. Mindemelett, a ductus thoracicus (mely végig az aorta descendens mögött / kissé jobbra halad) kezdete az L1 vagy L2-es csigolya előtt elhelyezkedő tágulat, a cisterna chyli. A cisterna chyli egyrészt összegyűjti a belek és a hasi zsigerek nyirkát a truncus intestinalison keresztül, valamint a lumbalis törzsfal, a kismedence falának és az alsó végtagnak a nyirkát a truncus lumbalisokon keresztül. Az aorta mögött átlépve a rekesz hiatus aorticusán a mellkasban felveszi az intercostalis területek nyirkát mindkét oldalon (vas lymphaticus intercostalis).

A fentiek függvényében, a test nyirkának 75%-a a ductus thoracicuson át a bal angulus venosuson jut vissza a vénás keringés centralis részébe, míg a fennmaradó 25% a truncus lymphaticus dexteren kerül a jobb oldali v. subclavia és v. jugularis interna összeömlésébe.

A nyaki zsigerek nyirokelvezetésének részleteit ld. a megfelelő fejezetekben.

![img-0.jpeg](img-0.jpeg)

ANATÓMIA TÚLÉLŐKÖNYV

#anatómiatúlelőkönyv

# A törzs és a nyak idegei

A törzs és a nyak vérellátásának tárgyalása után térjünk rá az említett területek beidegzésére. Mint látni fogjuk, a nyak beidegzése nagyban hasonlít a felső és alsó végtag beidegzését végző plexusokra, míg a törzsfal (a mellkas és a has) ellátását szegmentális idegek végzik. Külön részben tárgyaljuk a dorsalis területek, így a tarkó tájék beidegzését az alfejezet végén.

![img-1.jpeg](img-1.jpeg)

# A plexus cervicalis

A nyak beidegzését a plexus cervicalis biztosítja (a zsigerek beidegzését nem ideértve; azok döntően agyideg beidegzést kapnak a n. glossopharyngeus (n. IX.) és n. vagus (n. X.) rendszeréből). A plexus cervicalis a gerincvelői idegek (n. spinalis) elülső ágaiból (r. anterior) alakul ki, a C1 és C4 szegmensek között (tehát az első 4 gerincvelői idegből, melyek a koponya és az atlas, az atlas és az axis, az axis és a C3, valamint a C3 és C4 nyakcsigolya között lépnek ki a canalis spinalisból). A r. anteriorok a scalenus-izmok között egyre felületesebbé válnak, majd hol egymáshoz tapadva, hol szétválva (ez maga a plexus cervicalis) kialakítják a nyak idegeit. A plexus cervicalis a lamina prevertebralis felszínén jön létre, és csak a belőle származó, bőrbe tartó idegek lépnek át a lamina superficialison.

- A plexus cervicalis legelső, és egyben egyik mély ága egy hurok alakú ideg, az ansa cervicalis profunda, mely két gyök-párosból, a C1 és C2 r. anteriorból (ez a ramus superior ansae cervicalis profundae), valamint a C2 és C3 r. anteriorból (ez a ramus inferior ansae cervicalis profundae) áll össze. Az ansa cervicalis profunda a lamina prevertebralis és a lamina superficialis között fekszik, és elhaladtában beidegzi a nyelvcsont alatti izmokat. Fontos megjegyezni, hogy ramus superiora axonokat kap a n. hypoglossusból (n. XII.)
- A n. phrenicus a plexus cervicalis utolsó, egyben másik mély ága, melyet a C3 és C4 r. anteriorok adnak (valamint rostokat kap a C5 r. anteriorból). Az ideg a m. scalenus anterior elülső felszínén száll lefelé (az a. cervicalis ascendens mellett), majd a v. jugularis internától lateralisan, a v. subclavia és az a. subclavia között lép a mellkasba. Az ideg itt a későbbiekben ismertetett szívburuk (pericardium) és mellhártya (pleura) között halad a diaphragma respiratorium felső felszínéhez, hogy beidegezze azt. Lefutása közben érző ágakat ad az említett hártyákhoz is.

A plexus cervicalis felületes ágai eredésük után együtt fúrják át a lamina prevertebralist, valamint a m. sternocleidomastoideus lefutásának felénél, annak hátulsó széle mentén ugyancsak egy ponton lépnek át a fascia cervicalis profunda lamina superficialisán (ez a punctum nervosum Erbi, vagyis az Erb-pont). Innen a saját ellátási területük irányába kanyarodnak.

- A n. occipitalis minor a C2 és C3 r. anteriorok származéka, mely az Erb-ponton való átlépés után hátrafelé fordul, hogy beidegezze a fül mögötti terület bőrét.
- A n. auricularis magnus ugyancsak a C2 és C3 r. anteriorokból ered, majd az Erb-ponton való átlépés után ellátja részben a fül előtti, részben a fül mögötti terület bőrét.

ANATÓMIA TÚLÉLŐKÖNYV

#anatómiatúlelőkönyv

- A n. transversus colli szintén a C2 és C3 r. anteriorok ága, mely az Erb-ponttól haránt irányban húzódik előre a nyakon, és beidegzi annak bőrét.
- A n. supraclaviculares is a C2 és C3 r. anteriorokból származik, és ágaival ellátja a nyak bőrét az Erb-pont alatt, valamint a clavicula felett.

|  Gerincvelői gyök | Ideg neve | Mit lát el? | Felületesen / mélyen?  |
| --- | --- | --- | --- |
|  C1 - C2 | r. superior ansae cervicalis profunda | Nyelvcsont alatti izmokat | Mélyen, a lamina superficialis alatt  |
|  C2 – C3 | r. inferior ansae cervicalis profunda  |   |   |
|  C2 – C3 | n. occipitalis minor | Fül mögötti terület bőre | Az Erb-ponton átfúrják a lamina superficialist  |
|  C2 – C3 | n. auricularis magnus | Fül előtti és fül mögötti terület bőre  |   |
|  C2 – C3 | n. transversus colli | Nyak bőre  |   |
|  C2 – C3 | n. supraclaviculares | Nyak bőre  |   |
|  C3 – C5 | n. phrenicus | Diaphragma respiratorium, mellhártya, szívburok | Mélyen, a lamina superficialis alatt  |

A plexus cervicalis ágai mellett megtaláljuk a nyakon a n. accessoriust (n. XI.), mely a lamina prevertebralistól felületesen halad, és ellátja motorosan a m. trapeziust és a m. sternocleidomastoideust, valamint megtaláljuk a vagina caroticában elhelyezkedő n. vagust (n. X.).

![img-2.jpeg](img-2.jpeg)
A plexus cervicalis felületes ágai. A fascia cervicalis profunda lamina superficialisa egy sávban eltávolítva.

ANATÓMIA TÚLÉLŐKÖNYV

#anatómiatúléllőkönyv

# A plexus brachialis

Ugyancsak a nyakon, a fossa scalenotrachealis területéről lép elő a hiatus scalenin a plexus brachialis, mely részben a nyak, részben a felső végtag képleteit látja el. A plexus brachialis a C5 és Th1 gerincvelő idegek r. anterioraiból szedődik össze, először három fő törzsbe (a C5 és C6 r. anteriorokból a truncus superior, a C7 r. anterior egyenes folytatása a truncus medius, míg a C8 és Th1 r. anteriorok adják a truncus inferior).

A három truncus a hiatus scalenin keresztül a clavicula alá, a hónaljárok (fossa axillaris) és a felső végtag irányába húzódik, miközben mindegyik feloszlik két ágra (divisio anterior, divisio posterior), majd ezek újra egyesülésével átrendeződik a fasciculusokká.

A truncus superior és a truncus medius divisio anterioraiból keletkezik a felső végtagnál megismert fasciculus lateralis, mindhárom truncus divisio posteriora adja a fasciculus posteriort, míg az alsó truncus divisio anteriora folytatódik mint fasciculus medialis (a három fasciculus nevét az a. subclaviahoz / a. axillarishoz való viszonya alapján kapta).

![img-3.jpeg](img-3.jpeg)
A plexus brachialis vázlata.

A nyak, valamint a mellkas beidegzésére leváló idegek származhatnak a truncusokból, vagy a fasciculusokból.

- A n. thoracicus longus a legkorábban leváló ág, mely főleg a truncus superiorból származik, és mely a m. scalenus medius átfúrása után a mellkas lateralis felszínén halad, a m. serratus anterior beidegzésére
- A n. dorsalis scapulae ugyancsak a truncus superior származéka, mely a m. scalenus mediust átfúrva a m. scalenus posterior és a m. levator scapulae között a hátra kanyarodik, ahol beidegzi a m. rhomboideit.
- A n. suprascapularis szintén truncus superior ág, mely hátra hajolva átlép az incisura scapulae superiuson (a ligamentum transversum scapulae superius alatt), és beidegzi a m. supra- és m. infraspinatust.

ANATÓMIA TÚLÉLŐKÖNYV

#anatómiatúléllőkönyv

- A truncus superior utolsó közvetlen idegága a n. subclavius, mely a m. scalenus anteriortól lateralisan húzódik a m. subclavius izomhoz.

A fasciculusok közül a legtöbb ágat a törzs beidegzésére a fasciculus posterior adja. A másik két fasciculusból csak egy-egy idegág származik.

- A n. subscapularis általában több gyökérrel ered a fasciculus posteriorból, és lapocka elé lépve beidegzi a m. subscapularist és a m. teres minort.
- A n. thoracodorsalis ugyancsak a fasciculus posterior ága, mely hátra és lateralra húzódva a m. latissimus dorsi alá lépve beidegzi azt.
- A n. pectoralis medialis a fasciculus medialis ága, míg a n. pectoralis lateralis a fasciculus lateralisból származik. A két ideg együtt halad a mellkason a m. pectoralis minortól takartan. Beidegzik az izmot, valamint a m. pectoralis majort.

A plexus brachialis valahol a divisiok területén halad át a clavicula alatt, és lép a hónaljárok területére. Distalisabb, szabad végtagi ágaid ld. A felső végtag anatómiája c. fejezetben.

![img-4.jpeg](img-4.jpeg)
A plexus brachialis elhelyezkedése.

ANATÓMIA TÚLÉLŐKÖNYV

#anatómiatúléllőkönyv

# A n. intercostales és n. subcostalis

A mellkasfal és a hasfal beidegzését a segmentalis gerincvelői idegek (n. spinalis) ágai végzik. A n. spinalisok a foramen intervertebralékon kilépve feloszlanak fő elülső (r. anterior) és hátulsó (r. posterior) ágaikra. A r. dorsalisok a csigolyák mellett hátra kanyarodnak, és segmentalisan ellátják a hátizmokat, valamint a hát bőrét. A hát felső részében a r. dorsalisok medialisabb ága (r. medialis) a bőrág, míg kb. a 7. hátcsigolyától lefelé a lateralisabb ág (r. lateralis).

![img-5.jpeg](img-5.jpeg)

A r. anteriorok a mellkas területén mint bordaközi idegek (n. intercostalis) lépnek a sulcus costaenak megfelelően a m. intercostalis internus és m. intercostalis intimusok közé, és haladnak előrefelé. A mellkas lateralis részén egy águk (r. cutaneus lateralis pectoralis) átfúrja az izmokat, és a bőr alá lép. A sternumtól lateralisan a n. intercostalisok végága (r. cutaneus anterior pectoralis) szintén a bőr rétegei közé lép, és beidegzi azt a mellkason.

A 2. n. intercostalis r. cutaneus lateralisa részben áthajlik a karra is, mint n. intercostobrachialis, ahol besegít a kar medialis oldalán a bőr beidegzésében a n. cutaneus brachii medialisnak.

A hatodik bordaköztől lefelé a n. intercostalis ágai egyre inkább eltérnek lefelé, és a hasizmok (m. obliquus abdominis internus és m. transversus abdominis) közé lépve húzódnak előre, a linea alba két oldalára, ahol végágaikkal (r. cutaneus anterior abdominalis) átfúrva az izmokat beidegzik a has bőrét (lateralisan ugyancsak adnak perforans ágakat – r. cutaneus lateralis abdominalis –, melyek a has bőrének lateralis részét látják el). Lefutásuk közben ágakat adnak a hasizmok felső részéhez is (beleértve a három ferde hasizmot, valamint a m. rectus abdominist). Az utolsó „bordaközi” ideg a n. subcostalis nevet viseli.

ANATÓMIA TÚLÉLŐKÖNYV

#anatómiatúléllőkönyv

# A plexus lumbalis

A plexus lumbalis tárgyalására már az alsó végtagnál sort kerítettünk, itt csak kialakulásának általános jellemzőit, valamint a hasfal beidegzésével összefüggő vonatkozásait ismételjük meg.

A fonat az utolsó mellkasi (Th12), valamint a felső négy ágyéki (L1-L4) gerincvelői ideg (n. spinalis) elülső ágából alakul ki. A fonat a m. psoas major gerinc melletti eredésénél, az izom állományában foglal helyet, ahol önálló idegekre bomlik fel. Az idegek többsége a m. psoas major lateralis oldalán lép elő.

A fonat első idege a n. iliohypogastricus, mely a Th12 és L1 gerincvelői idegek (n. spinalis) elülső ágaiból (r. anterior) származik, és a m. psoas major mögül kilépve a m. quadratus lumborum belső felszínén halad. Az izom lateralis szélénél átfúrja a m. transversus abdominist, majd az izom és a m. obliquus abdominis internus között halad előre és lefelé. Elhaladtában beidegzi a hasizmok legalsó részét, valamint a hasfal bőrének egy sávját.

A fonat második idege (n. ilioinguinalis) hasonlóan, ám valamivel lejjebb halad, mint a n. iliohypogastricus. A m. transversus abdominis és m. obliquus abdominis internus között futva elől a canalis inguinalis falába fordul. Végágai nőben a nagy szeméremajkában, férfiban a herezacskó bőrében, valamint mindkét nemben a comb bőrének medialis részében végződnek.

A plexus lumbalis többi ágának részletezését ld. az előző, Az alsó végtag anatómiája c. fejezetben.

![img-6.jpeg](img-6.jpeg)
A hasfal beidegzése: balra a plexus lumbalis eredése, jobbra az elülső hasfal idegei.

ANATÓMIA TÚLÉLŐKÖNYV

#anatómiatúléllőkönyv

# A r. dorsalisok

A gerincvelői idegek (n. spinalis) r. dorsalisai, ahogy láttuk fentebb, segmentalis beidegzést biztosítanak mind az axialis izomzatnak, mind a hát bőrének.

Néhány r. dorsalist azonban a tarkó, valamint az alsó lumbalis régióban külön névvel illetünk.

Az első gerincvelői ideg (n. spinalis, C1) dorsalis ága a n. suboccipitalis, mely a trigonum suboccipitaléban halad, és beidegzi a rövid tarkóizmokat (ld. fentebb).

A C2 gerincvelői ideg r. dorsalisa a n. occipitalis major, mely a rövid tarkóizmok fölé kanyarodva medialra lép, majd átfúrja a m. semispinalis capitist és a m. trapezius tapadását, és a beidegzi a tarkó, valamint a nyakszirtcsont bőrét.

A n. occipitalis tertius a C3 gerincvelői ideg dorsalis ága. Eredése után ugyancsak a rövid tarkóizmok fölé kerül, és egészen medialisan (a ligamentum nuchae mellett) halad felfelé, majd a bőr alá lépve beidegzi a tarkó bőrének legmedialisabb részét.

![img-7.jpeg](img-7.jpeg)

![img-8.jpeg](img-8.jpeg)

A lumbalis régióban (Th12 – L3 gerincvelői idegek) a r. dorsalisok kialakítják a n. cutanei clunii superiorest, melyek ellátják az alsó lumbalis régió, valamint a farpofák bőrét, hátul.

A n. cutanei clunii medii az S1-S3 gerincvelői idegek dorsalis ágainak lateralis bőrágai, melyek beidegzik a sacrum feletti bőrterületet, valamint a farpofák bőrét hátul, és valamivel lejjebb mint a felső idegek.

ANATÓMIA TÚLÉLŐKÖNYV

#anatómiatúléllőkönyv

# A törzs és a nyak speciális területei

A törzs és a nyak képleteinek tárgyalása után térjünk rá egy-egy kiemelt, orvosgyakorlati szempontból jelentősebb régióra, úgymint a nyakháromszögek, a trigonum lumbale és a trigonum auscultatione. A fejezetet a női emlő anatómiájának tárgyalásával zárjuk.

![img-9.jpeg](img-9.jpeg)
A nyaki háromszögek.

# A nyakháromszögek

A nyakon való tájékozódás megkönnyítésére annak izom, valamint csont képleteit használjuk. A nyakháromszögek az ezek által határolt területek.

Mind közül a legfontosabb talán a trigonum caroticum, mely a m. digastricus hátulsó hasa, a m. omohyoideus felső hasa, és a m. sternocleidomastoideus között található. Az izmok közé betekintve a területen a fascia cervicalis profunda két lemeze, a lamina superficialis és a lamina pretrachealis közvetlenül egymáson fekszik, így a régió áthaladó vagina carotica képletei (a. carotis communis, v. jugularis interna, n. vagus) könnyen tapinthatók, az a. carotis communis pulzációja könnyen ellenőrizhető (az ezzel kapcsolatos megjegyzéseket ld. fentebb).

A trigonum supraclaviculare a clavicula, a m. sternocleidomastoideus, valamint a m. trapezius között elhelyezkedő terület, melyet a m. omohyoideus alsó hasa két kisebb háromszögre oszt. A trigonum omotrapezium a hátulsóbb háromszög, melynek területén válik felszínessé a plexus cervicalis legtöbb ága. A trigonum omoclaviculare az elülsőbb, kisebb háromszög, melyen keresztül megközelíthetjük a mélyben fekvő fossa scalenotrachealist és képleteit.

![img-10.jpeg](img-10.jpeg)
A trigonum lumbale és a trigonum auscultatione helyzete.

Elől, a nyak középső régióját foglalja el a regio colli mediana, mely a nyelvcsont alsó széle, a m. omohyoideus felső hasa, a m. sternocleidomastoideus és a sternum felső széle között helyezkedik el. A régió tartalmazza a nyelvcsont alatti izmokat, a nyak elülső-felületes vénáit, a pajzsmirigyet, a légcső nyaki szakaszát, valamint a gégét.

A trigonum submandibulare, valamint a trigonum submentale is a nyelvcsont felett helyezkedik el. A trigonum submandibularét a m. digastricus két hasa, valamint az állkapocscsont alsó pereme határolja. A trigonum submentale a m. digastricus két elülső hasa, az állkapocscsont alsó pereme és a nyelvcsont teste között helyezkedik el. Mindkét háromszög alapja a m. mylohyoideus (Mindkét háromszög részletezését ld. a koponyánál és Az emésztőrendszer anatómiája c. fejezetben).

# A trigonum lumbale és a trigonum auscultatione

Akár a nyak területén, a háton is találunk pár nevezetes háromszöget. Ezek leginkább azért fontosak, mert az egyes izmok szétterése miatt a hát szövete itt vékonyabb, ami részben diagnosztikus lehetőségeket, részben betegségek kialakulásának feltételeit teremti meg.

59

ANATÓMIA TÚLÉLŐKÖNYV

#anatomiatúlelőkönyv

A trigonum lumbale a hát alsó részében található, a crista iliaca teteje, a m. latissimus dorsi lateralis széle és a m. obliquus abdominis externus hátulsó pereme határolja. A régió alapja a m. obliquus abdominis internus és a m. transversus abdominis. A háromszög jelentősége abban áll, hogy mivel a m. obliquus abdominis externus előrébb kezdődik, a trigonum lumbale területén a hasfal csupán két rétegű, így a megemelkedett hasúri nyomás esetleg sérvékpzódést eredményezhet (ugyanakkor nem tipikus sérv-hely, rettentően ritkán találkozunk vele).

A m. trapezius lateralis széle, a m. latissimus dorsi felső pereme és a scapula margo medialisa közötti területen a hát fala ugyancsak vékonyabb (csupán a 6-7. bordák, m. intercostales, valamint a m. erector spinae lateralis-felső, elvékonyodó része fekszik itt), ezáltal a légutakban áramló levegő rezgései kevésbé veszítenek intenzitásukból, és a háromszög területére helyezett eszközzel (pl. fonendoszkóppal) könnyen hallhatók. Innen a régió neve: trigonum auscultatione. Természetesen, a hát többi részén is hallhatók a légzési hangok (a modern fonendoszkópok esetén már nem igen találunk különbséget a hangok erősségében az egyéb területekhez viszonyítva).

# A női emlő anatómiája

A fejezet zárásaként a női emlő (mamma feminina) anatómiájával foglalkozunk.

A női emlő tulajdonképpen a mell bőrének 3-6 bordák közötti kiemelkedése, melyet a magából a bőrből fejlődő emlőmirigy (glandula mammae), valamint az emlő zsírteste (corpus adiposum mammae) okoz.

Nem laktáló nőben (vagyis amikor az anyatej – lac femina – termelése szünetel) apró mirigyvégkamrákból áll, melyek lebenyekbe tömörülnek (lobuli mammae), az emlő nagy részét a zsírszövet tölti ki. Laktációs időszakban a különböző hormonok hatására az emlő mirigyállománya hatalmasra növekszik.

A mirigyek kivezetőcsövei (ductus lactiferus) egy terminális tágulat (sinus lactiferus) közbeiktatásával nyílnak az emlőbimbón (papilla mammae), mely a környező területtel (areola mammae) együtt erősen pigmentált (mindkét nemben).

![img-11.jpeg](img-11.jpeg)

![img-12.jpeg](img-12.jpeg)
Az emlő vérellátása és nyirokelvezetése.

Az emlő állományát előlről a test felületes fasciájának mellkasi része fedi, melyet az emlő zsírtestén keresztül számtalan kötőszövetes köteg (ligamenta suspensoria mammae Cooperi, vagy retinacula mammae) rögzít a régió alapját adó m. pectoralis major fasciájához (fascia pectoralis). Az emlő zsírteste és a fascia pectoralis között egy kötőszövetes felritkulást is találunk (tulajdonképpen egy lazarostos kötőszövetes réteget), melyet retromammaris térnek szokás nevezni, és emlőplasztikai műtéteknek van jelentősége.

ANATÓMIA TÚLÉLŐKÖNYV

#anatómiatúléllőkönyv

Az emlőmirigy anatómiája kapcsán orvosgyakorlati szempontból a legjelentősebb téma talán a mirigy vérellátása, valamint nyirokelvezetése.

Az emlőmirigyet kvadráns rendszer alapján feloszthatjuk egy centralis régióra (ami az areola mammae területe mögött helyezkedik el), valamint két, egymásra merőleges vonallal ezen kívül két lateralis, és két medialis területre (superior, inferior).

A medialis kvadránsok vérellátását főleg az a. thoracica interna (ezért nevezik a. mammaria internának is) elülső perforans ágai adják, míg a lateralis régió erei főleg az a. axillaris két ágából, az a. thoracoacromialisból és az a. thoracica lateralisból származnak. Járulékos artériákat bocsáhatnak még a mirigyhez az a. intercostales posteriores. A mirigy vénáit hasonló elrendeződésben találjuk.

Az emlő lateralis kvadránsainak nyirka a m. pectoralis major körüli nyirokcsomókon (nodi lymphatici pectorales) keresztül a hónalji nyirokcsomók felé vezetődik (nodi lymphatici axillares). A felső kvadránsokból a nyirok eljuthat az infraclavicularis nyirokcsomókba is (nodi lymphatici infraclaviculares) a m. pectoralis major és m. pectoralis minor közötti nyirokcsomók (nodi lymphatici interpectorales) közvetítésével. Az emlő medialis kvadránsainak nyirka a sternum melletti nyirokcsomókon (nodi lymphatici parasternales) keresztül a mellkas középső részében elhelyezkedő, mély nyirokcsomókba jut (nodi lymphatici mediastinales).

A klinikum szempontjából a nyirokelvezetés jelentősége az emlőben előforduló daganatok áttétkezésében áll. Mivel a lateralis kvadránsok danagatai az axillaris nyirokcsomókba adnak főként áttétet, ezek sebészi eltávolítása részét képezheti mind az emlődaganat szövettani diagnosztikájának, mind a terápiának. Ugyanakkor, a medialis régiók daganatainak áttétei a mellkas mély régióiba jutnak, melyek nehezen megközelíthetők (a mellkas megnyitása nagyobb megterheléssel járna, mint amekkora hasznot hozna a páciens meggyógyítása szempontjából). „Szerencsénkre" az emlődaganatok gyakrabban fordulnak elő az emlő lateralis (főleg felső) kvadránsaiban.

Az emlő betegségeinek diagnosztikájában – és ezáltal a súlyos kórállapotok megelőzésében nem lehet elégé hangsúlyozni az önvizsgálat (az emlő áttapintása) fontosságát, valamint a rendszeres nőgyógyászati vizsgálatokon elvégzett manuális (ugyancsak tapintás, az orvos által) és eszközös vizsgálatok szerepét (utóbbiakat kóros tapintási lelet, illetve bizonyos életkor felett végzik).

Az emlő anatómiájának megismerésével a törzs és nyak anatómiáját tárgyaló fejezet végére értünk. A következő fejezetben a koponya és a fej anatómiájával foglalkozunk, ami talán a legbonyolultabb régiók egyike.

DR. BARTHA ÁRPÁD LÁSZLÓ

# 1. fejezet

# Általános fejlődéstan

![img-13.jpeg](img-13.jpeg)

#anatómiatúlé lőkönyv

Inter faeces et urinam nascimur¹

1. Inter faeces et urinam nascimur: Mindannyian széklet és vizelet között születünk. (latin)

ANATÓMIA TÚLÉLŐKÖNYV

#anatómiatúléllőkönyv

# Tartalomjegyzék

Előszó ... 2
Egyetlen sejt ... 3
Az ivarsejtek fejlődése és érése ... 5
A hímivarsejtek fejlődése és érése ... 11
Az egyedfejlődés kezdete és első hete ... 13
A megtermékenyítés ... 14
A zygota vándorlása és a beágyazódás ... 15
A fejlődés második hete ... 17
A fejlődés harmadik hete ... 21
A gastrulatio és a chorda dorsalis ... 21
A fejlődés a harmadiktól a nyolcadig hétig ... 27
A neurulatio és a crista neuralis ... 27
Az ectoderma fejlődése és származékai ... 28
A mesoderma fejlődése és származékai ... 29
Az endoderma fejlődése és származékai ... 30
A lefűződés és a test tengelyei ... 31
A méhlepény és a magzatburkok változása ... 34
Az ikerterhességek ... 39
A fejlődés a harmadik hónaptól a születésig ... 40
A születés ... 41

ANATOMIA TULELOKÖNYV

#anatomiatulelokonyv

# Előszó

A fejlődéstan más, mint az anatómia. E folyton változó, dinamikusan fejlődő, rejtélyekkel teli terület számos orvostanhallgató életét megkeserítette már. Az anatómiában megszokottól eltérő, kevésbé egységes nevezéktan, az olykor a korábbiakat cáfoló kutatási eredmények, a fejlődés során folyton változó struktúrák, a jó ábrák hiánya megnehezíti a témát tanulását. Az sem segíti a terület népszerűségét, hogy medikusként – de még gyakorló orvosként is – nehéz elhelyezni a területet a gyakorlati medicinában (leszámítva talán a fejlődési rendellenességeket).

A fejlődéstan témaköre pedig egyszerű. Alapkérdése nem más, mint a többsejtűség egyik legnagyobb titkának feltárása: hogyan lehet, hogy egyetlen sejtből, egyetlen sejttípusból, egyetlen genetikai állományból a felnőtt emberi lényben megtalálható több, mint 200 különböző alakú és működésű sejtféleség jön létre, melyek komplex szövetekbe, szervekbe szerveződnek? Ezen kérdés mentén akár evolúciós távlatokba is elsodródhatunk (hogyan alakult ki a többsejtűség egyáltalán?), vagy a társadalmunkban előforduló egyes betegségek kialakulásának nyomába is eredhetünk (a magzatot a méhben ért hatások, vagy az anyát a várandósság alatt ért hatások hogyan hatnak felnőttkori egészségi állapotunkra?).

A Fejlődéstan Túlélőkönyv célja kettős. Egyrészt azért született, hogy a fejlődéstan tanulása könnyebb és gyorsabb legyen. A jegyzetek célja az, hogy mindazon területekről megfelelő mennyiségű magyarázatot adjon, melyek előfordulhatnak a demonstráción, vizsgán, vagy későbbi, orvosi munkád során. Az elkészítéséhez számtalan forrást, egyéb tankönyvet és publikációt felhasználtam, így próbálva minél inkább lefedni a témákat, és teljeskörű tudást, magyarázatot adni az egyes jelenségekről.

Másrészt, a Fejlődéstan Túlélőkönyv nem titkolt célja, hogy a pusztán magoláson túl valamelyest megpróbáljon logikát csempészni a száraz tananyagba. Hogy megszerettesse a biológia ezen alapvető területének titokzatos világát, és hogy inspiráljon a számtalan megválaszolatlan kérdés további kutatására.

A jegyzetekben az ábrákon használt színek fontosak – az egyes struktúrák eredetét, egymáshoz való (leszármazási) viszonyát hivatottak kódolni. Amennyiben nyomtatva használnak a jegyzetet, javaslom a színes nyomtatást.

Fontos: a Túlélőkönyv nem helyettesíti a hivatalos egyetemi jegyzeteket és tankönyveket. Pusztán a tananyag jobb, könnyebb megértésének céljából jött létre.

![img-14.jpeg](img-14.jpeg)

ANATÓMIA TÚLÉLŐKÖNYV

#anatómiatúléllőkönyv

# Egyetlen sejt

Egyetlen sejt – ezzel kezdődik minden. A megtermékenyítés során a női és férfi ivarsejtek (gaméták) összeolvadásával egy új genetikai állományú, két kromoszómakészletű (diploid) sejt jön létre (zygota), melyből további sejtosztódásokkal és sejtdifferenciációval alakul ki az utód mintegy 200 különböző, szövetekbe és szervekbe rendeződő sejttípusa. Mivel a zygota az anyai és az apai genetikai állomány felét kapja meg az ivarsejteken keresztül, genetikai értelemben egyedi, az egyes gének változatainak (alléljainak) olyan kombinációjával bír, amely korábban még nem létezett. A zygota minden utódsejtje azonban – eltekintve a random megjelenő mutációktól – genetikailag teljesen azonos, hiszen a zygota és utódsejtjei már csak számtartó (mitotikus) osztódásokon mennek keresztül.

Az egyedek fejlődésének egyik legnagyobb rejtélye épp ez a fenti állításokból származó paradoxon. Hogyan lehet, hogy az egyed minden sejtje (elviekben) genetikailag tökéletesen megegyezik egymással, ugyanakkor mégis több, mint 200 különböző alakú és működésű sejtféleséget találunk?

Erre a kérdésre ad választ – legalábbis részben – az epigenetika. Képzeljük el az ember genetikai állományt úgy, mint egy receptes könyvet. A DNS betűi a könyv betűi, melyeket megfelelően elolvasva egy-egy receptet tudunk elkészíteni. Egy-egy recept tulajdonképpen egy-egy gén, melyeket leolvasva, lemásolva (RNS) a recept elkészíthető: egy fehérje szintézise megtörténik. A gének összessége a genom, azaz a teljes receptes könyv.

Egyetlen emberi sejt sem képes az összes receptet elkészíteni a saját receptes könyvéből (egyetlen sejt sem tud minden gént aktívan használni, azaz egyetlen sejt sem tud minden fehérjét megtermelni egyszerre) – a genetikai állományunk szimplán túl nagy ehhez. Bizonyos oldalak lakattal vannak lezárva a könyvben: a genetikai kód egyes részei (egyes gének) nem kerülhetnek átírásra (nem képződhet róluk RNS másolat), mert pl. metil-csoportok gátolják a transzkripciós faktorok bekötését, vagy a DNS szimplán túl szorosan van feltekerve a hiszton fehérjékre. A lakatok viszont nem örökre szólnak. A sejtet ért hatások következtében egyes lakatok kinyílnak, míg más oldalakon új lakatok jelennek meg: a megfelelő hatások következtében a korábban bizonyos fehérjék termelő sejt új fehérjék termelésére válik képessé, míg korábbi fehérjék termelésével felhagy.

Az epigenetika nem más tehát, mint az a végtelenül bonyolult, számtalan részből álló rendszer, mely a genetikai kód (a receptes könyv), az egyes gének olvashatóságát szabályozza (az egyes receptek hozzáférhetőségét módosítja).

Nagyon egyszerűsítve testünk legtöbb sejtje két dologra képes: mitotikusan osztódni (azaz önmaga tökéletes másolatát, klónját létrehozni), valamint differenciálódni. Utóbbi nem jelent mást, mint hogy az adott sejt az őt ért hatások következtében egyes recepteket lezár, más recepteket elérhetővé tesz önmaga számára. Ennek következtében élete hátralévő részében már csak az aktuálisan nyitott recepteket készítheti (fehérjéket termelheti), a korábban elérhető, de már lezárt receptekhez a továbbiakban nem fér hozzá. Ha ez a sejt újra osztódásra adja a fejét, akkor utódjai öröklik ezt az aktuális recept-kombinációt. Ezáltal az egymást követő sejtgenerációk egyre inkább specializálódnak, és csak bizonyos fehérjék termelésére válnak képessé.

![img-15.jpeg](img-15.jpeg)
A különböző sejttípusok kialakulása: az anyasejt osztódása (fekete nyíl) két leánysejtet eredményez.
Az egyik leánysejtet szemügyre véve azt láthatjuk, hogy ha egy adott gént kikapcsol,
illetve ha egy másikat bekapcsol, akkor neuronná fejlődik, míg fordított esetben epithelsejté.
Fontos, hogy a valóságban nem egy-egy génről van szó, hanem gének tucatjainak kombinációjáról.
Ha már végbement a differenciáció, akkor a sejt további osztódása során utódjai is megtartják a választott sejttípust (általában).

ANATÓMIA TÚLÉLŐKÖNYV

#anatómiatúlelőkönyv

Így alakulnak ki a hámsejtek, az idegsejtek, a porcsejtek – és így tovább. A korábban lezárt receptek általában nem aktíválódhatnak újra – bár megfelelő külső ingerek hatására még az is előfordulhat (ennek részleteit ld. a sejttanban és a genetikában, immunológiában). A fentebb leírt differenciációs „csúszdát” Waddington nyomán epigenetikai tájképnek nevezzük: az ő hasonlatában a sejtek egy domborzati térképen gurulnak lefelé az egyre mélyebb völgyekbe. Egy vég differenciált hámsejt már nem fog tudni pl. porcsejtté alakulni, mert ahhoz újra meg kéne másznia a hegyet, és másfelé legurulnia.

Ha megfelelő hatások érik a vég differenciált hámsejtünket, melyek újra kinyitják azokat a recepteket, amelyek a porcra formálódáshoz kellenek, akkor elméletben a hámsejt visszaalakulhat magasabb helyzetű őssejtté, majd onnan a megfelelő recept-kombinációkat használva porcsejtté válhat. Ehhez azonban a receptek megfelelő kombinációjának újra nyitása, majd újra zárása szükséges, amelyre normál körülmények között kicsi az esély.

![img-16.jpeg](img-16.jpeg)
A Waddington-féle „epigenetikai tájkép” ábrája.

Mik ezek a külső hatások? Az embryo fejlődése során – és a kifejlett szervezetben is – a sejt folyamatosan kommunikál a környezetével, ideértve az extracelluláris mátrixot, valamint a szomszédos sejteket. A sejtek folyamatos kommunikációja (mely maguk a sejtek által termelt fehérjéken és egyéb anyagokon alapszik) határozza meg, hogy egy adott sejt hogyan viselkedik: osztódik-e, vagy a receptek lezárásával / kinyitásával elköteleződik egy adott sejttípus irányába. Az tehát, hogy egy sejt hol van, kik veszik körül, és hogy kik voltak a felmenői, meghatározza, hogy maga a sejt hogyan fog viselkedni, és mivé válik a szervezetben.

Röviden ez tehát az egyed fejlődésének titka – a megannyi, jelenleg még megválaszolatlan kérdéssel együtt. A Fejlődéstán Túlélőkönyv azonban nem erről szól. A továbbiakban lépésről lépésre végig haladunk az egyed fejlődésén a néhány sejtes stádiumtól, az egyes fő szövetféleségek, majd szervek kezdeményeinek kialakulásán át egészen a születés pillanataig, és szemügyre vesszük az egyes sejtféleségek keletkezésének körülményeit és sorsát.

Ahhoz, hogy az egyed fejlődése megkezdődhessen a zygota létrejöttét követően, legelőször az ivarsejtek (gaméták) kialakulásának, azaz a gametogenesisnek kell megtörténnie a szülő egyedekben.

ANATÓMIA TÚLÉLŐKÖNYV

#anatómiatúlelőkönyv

# Az ivarsejtek fejlődése és érése

Az ivarsejtek (gaméták) az ivarmirigyekben (gonádok) alakulnak ki mind a női, mind a férfi szervezetben, ugyanakkor az ivarsejtek termelésének ideje és pontos mikéntje jelentős különbségeket mutat a két nem között. Az ivarsejtek kialakulása és fejlődése a gametogenesis, mely mindkét nem esetében a gonádokba bevándorló ősivarsejtekkel kezdődik. Ezek – a fentebbiek fényében – olyan sejtek, melyek recepteskönyvük jelentős részét már lezárták, így utódaik mindenképp az ivarsejtek létrehozásában vesznek majd részt.

Emberben a gametogenesis az ún. primordialis csírasejtekkel kezdődik, melyek már a fejlődő embryoban megjelennek, a fejlődés második hetében. Mint később látni fogjuk, a primordialis csírasejtek az ún. epiblast rétegből származnak, ahonnan bevándorolnak a szikhólyag falába, majd innen valamennyi idő elteltével kerülnek az éppen kialakuló gonádokba.

Az ivarsejtek kialakulásához az ivarsejtek ősei (a csírasejtek) számfelező osztódáson (meiosis) kell, hogy átessenek. Ennek lépéseit egyrészt hozzájárulnak a testi sejtekre jellemző kétszeres (diploid) információs készlet megfelezéséhez, valamint a korábbi genetikai információ megkeveréséhez, az egy DNS láncon található génváltozatok (allélok) kombinációjának megváltozásához.

![img-17.jpeg](img-17.jpeg)
A számfelező osztódás (meiosis) bemutatása a petesejtek keletkezésének példáján.

Miután a sejt elkötelezi magát az osztódás mellett, megkettőzi DNS-állományát a sejtciklus S fázisában, majd a G2 fázison keresztül belép a meiosis I-be. A sejt a meiosis I. profázisában egyre inkább kondenzálja – azaz a DNS-t kísérő fehérjék köré tekeri – genetikai állományát, így lehetővé téve azok sérülés (pl. törés) nélküli mozgatását az osztódás során. A meiosis I. szakaszában megtörténik a testvér kromoszómák párba állása, azok átkereszteződése (crossing over) és ezáltal a homológ rekombináció, majd a mikrotubulusokból álló mitotikus orsó az egyes kromoszómákat a sejt ellentétes pólusaira húzza (random módon, mindegyik számú kromoszómából egyet az egyik pólusra, egyet a másikra). A szakasz legvégén a sejthártya behúzódik, és két utódsejt fűződik le.

A két utódsejt (leánysejtek) mindegyike ezt követően belép a meiosis II. szakaszába, melynek során a két kromatidás kromoszómák (mind a 23) felsorakozik a sejt középvonalában, majd a mitotikus orsó húzásának hatására a „testvér" kromatidák elengedik egymást (felbomlik az őket összetartó fehérjekomplex a centriolumnál), és a kromatidák a sejt két ellentétes pólusára húzódnak. A szakasz legvégén a sejthártya behúzódik, és két utódsejt fűződik le. A meiosis II. végén keletkező leánysejtek haploidok (ugyanis az emberre jellemző összesen 23 DNS láncból mindegyiket csak egyszer tartalmazzák, amely vagy anyai vagy apai, vagy a homológ rekombináció miatt részben anyai-részben apai).

Végeredményként tehát 4 haploid gamétát kapunk egy meiosis legvégén – ugyanis elméletben a meiosis I. mindkét leánysejtje átesik a meiosis II-n. Az általános folyamat után vegyük szemügyre, hogy ez hogyan történik a valóságban.

ANATÓMIA TÚLÉLŐKÖNYV

#anatómiatúléllőkönyv

# A női ivarsejt érése és a női nemiciklus

A női nemben a szikhólyag falából az ősivarsejtek az éppen kialakuló petefészkekbe (ovarium) vándorolnak, ahol kapcsolatba kerülnek az azt alkotó kötőszöveti sejtekkel és az ún. oogoniumokká differenciálódnak.

![img-18.jpeg](img-18.jpeg)
Az ovarialis ciklus: a tüszők érése, és a domináns tüsző kiválasztódása, ovulációja, valamint a sárga és fehértert.

Az embryo petefészkében lévő oogoniumok a fejlődés 3. és 5. hónapja között számtalan mitosison esnek keresztül (azaz tökéletes másolatot készítenek magukról), így számuk jelentős mértékben megnő, a fejlődés 5. hónapjában közel 7 millió oogonium népesíti be a fejlődő petefészkeket. A sejtek nem egyesével helyezkednek el, hanem a petefészek felszínét borító hám-jellegű sejtek (follicularis epithel) kis sejtfészekbe rendezik őket – egy sejtfészek oogoniumai feltehetőleg egyetlen primordialis csírasejt leszármazottjai.

Egyes oogoniumok új fehérjék termelése révén tovább differenciálódnak, és primer oocytákká alakulnak, míg mások oogoniumok maradnak, és idővel elpusztulnak – a fejlődés 7. hónapjára az oogoniumok többségével utóbbi történik. Az oogoniumok primer oocytává alakulása, valamint a nem átalakuló oogoniumok pusztulása következtében a korábbi sejtkupacok átrendeződnek, a primer oocytákat a laphámsejtek már csak egyesével ölelik körül – ezt, a follicularis hámból és primer oocytából álló képletet nevezzük primordialis tüszőnek (primordialis folliculus).

![img-19.jpeg](img-19.jpeg)
A primer oocyta és a primordialis folliculus kialakulása.

ANATÓMIA TÚLÉLŐKÖNYV

#anatomiatúlelőkönyv

A magzat születéséhez közeledve a primordialis folliculus közepén ülő primer oocyták megkettőzik DNS-állományukat és megkezdik a meiosis I. szakaszát: belépnek a profázisba. A sejtek kondenzálják DNS-állományukat, a testvérkromoszómák felsorakoznak párosával a középvonalban, majd megtörténik a crossing over. A homológ rekombináció végével azonban a profázisban lévő primer oocyta nem halad tovább a meiosis I. következő fázisába (a metafázisba), hanem a profázis legvégén (az ún. diploten fázisban) megáll, és ottmarad egészen addig, míg az adott tűsző érésnek nem indul, amikor a lány a pubertásba lép. Ez a legelső menstruációs ciklusban érésnek induló tűszők (és primer oocyták) esetén is 7-9 év várakozás (a női nemi ciklusok kezdete 7-9 éves korban történik), míg a nő életének utolsó ciklusában megérő primer oocyta közel 40 évig várakozik a meiosis I. profázisában!

Minél tovább várakozik a DNS ebben a feltekert formában, annál nagyobb eséllyel történik valami olyan hiba, amely pl. a meiosis későbbi szakaszában megakadályozza a kromatidák szétválását (nondisjunctio). Ennek bizonyítéka, hogy az anya életkorának előrehaladtával emelkedik a születő gyermekeket érintő kromoszóma-rendellenességek száma (pl. 21-es kromoszóma triszómiájából következő Down-szindróma).

A születés környékén mintegy 600 000 - 800 000 primer oocyta várakozik a primordialis folliculus közepén a meiosis I. szakaszának profázisában állva. A leánygyermekek növekedése során ezek nagyrésze egyszerűen elpusztul, ám a nemi ciklusok kezdetén - a pubertáskor - még mindig közel 400 000 primer oocyta várja, hogy ciklusonként 1 teljesen megérhessen.

A női ivarsejteket érintő következő változások a pubertást követően havonta, ciklikusan következnek be. Minden mentsruációs ciklus elején az agyalapi mirigy (hypophysis) termelte folliculotropin (FSH) és luteotropin (LH) hatására 15-20 primordialis tűsző vág bele 2 hetes érési folyamatába, ám a 2. hét végére (a ciklus 14. napjára) csupán egy éri el a teljes érettséget, és az ezzel járó kilöködést (ovulacio). Az érés folyamán a tűsző, valamint a benne ülő oocyta is változások sorozatán esik keresztül.

![img-20.jpeg](img-20.jpeg)
A primer oocyta 1. meiózisa, és a keletkező leánysejtek, valamint a tűsző ezzel párhuzamos érése.

Először a primer oocytát körülvevő follicularis laphám változik meg: a sejtek köb alakúvá válnak (innentől kezdve granulosa sejteknek nevezzük őket), majd osztódásba kezdenek, melynek következtében a primer oocyta körüli hám többrétegűvé válik. A primer oocyta, illetve az őt körülvevő egy, majd többrétegű granulosa hám együttes neve a primer folliculus (elődje, a laphámmal körülvett primer oocyta pedig a primordialis folliculus).

A tűsző körül a petefészek kötőszöveti sejtjei is differenciálódni kezdenek, míg végül kialakuló belőlük a granulosa sejteket kívülről határoló theca sejtek rétege.

ANATÓMIA TÚLÉLŐKÖNYV

#anatómiatúléllőkönyv

Ugyancsak a primer folliculusban jelenik meg a részben a primer oocyta, részben a granulosa sejtek által termelt, és a kettő között elhelyezkedő glycoprotein réteg, a zona pellucida, mely a megtermékenyítés, valamint a fejlődő utód első 5 napja során játszik fontos szerepet.

Érdemes a zona pellucidát úgy elképzelni, mint a Csipkerózsikában a kastély körüli sűrű bozótost, melyen a hős Fülöp hercegnek (a himivarsejteknek) át kell vágnia magát, hogy elérje a hercegnőt.

A ciklus előrehaladtával az érésnek indult 15-20 tűszőből egyre inkább kiválasztódik egy, melynek fejlődése meghaladja a többiét.

A sokasodó granulosa sejtek között egyre nagyobb extracellularis terek jelennek meg, melyek végül egy egységes üreggé, az antrum folliculivá alakulnak, melyet egy serosus folyadék, a liquor folliculi tölt ki. Azon granulosa sejtek, melyek közvetlenül a primer oocyta körül helyezkednek el, innentől kezdve a cumulus oophorus nevet viselik. A nemi ciklus közepén ezen granulosa sejtek a kilökődő ivarsejttel együtt távoznak majd a tűszőből az ovulatio során.

Ugyancsak tovább fejlődik a tűsző legkülső rétege, a theca sejtekből álló theca folliculi, mely kétrétegűvé alakul. A belső (theca interna) hormontermelő szervvé válik, míg a külső egyfajta rostos burkot (theca externa) képez a tűsző körül.

Az antrummal rendelkező tűsző, melyet a kétrétegű theca hám vesz körül, a secunder folliculus. A secunder folliculus tovább fejlődve hatalmas méretű, akár 25-30 mm átmérőjűvé növekszik.

![img-0.jpeg](img-0.jpeg)
A secunder oocyta belépése a meiosis II-be, valamint a tűsző ezzel párhuzamos érése.

A ciklus 14. napjához közelítve az agyalapi mirigyből nagy mennyiségű luteotropin áramlik ki („LH surge”), melynek hatására a secunder folliculus közepén ülő primer oocyta végre befejezi a meiosis I. szakaszát, melynek során két utódsejt keletkezik. A meiosis általános leírásától eltérően a két leánysejt itt nem teljesen egyforma: egyikük normális méretű, a másik elenyésző cytoplasmát kap az aszimmetrikus cytokinesis miatt. A nagyobb sejt a secunder oocyta, míg a kisebbre mint 1. sarkitest szokás hivatkozni. A secunder oocytát tartalmazó tűsző a tertier folliculus.

ANATÓMIA TÚLÉLŐKÖNYV

#anatómiatúlelőkönyv

A továbbra is magas luteotropin hatására a keletkező secunder oocyta azonnal megkezdi a meiosis II. szakaszát, azonban a primer oocytához hasonlóan ő sem képes végig menni az osztódáson: a secunder oocyta csupán 3 órával a közelgő ovulatio előtt megreked a meiosis II. metafázisában.

Végezetül a ciklus 14. napján, a meiosis II. metafázisában megrekedt secunder oocytát tartalmazó hatalmas tertier folliculus (az ún. Graaf-tüsző) kidomborítja a petefészek felszínét, és azt megrepesztve bekövetkezik a kilökődés (ovulatio), melynek során a zona pellucidával körülvett, meiosis II-ben megrekedt secunder oocyta, a mellette ülő 1. sarkitest, valamint kívülről a zona pellucidához tapadó, cumulus oophorust alkotó granulosa sejtek a hasüregbe jutnak. A zona pellucidához kívülről tapadó granulosa sejteket innentől kezdve, mint corona radiata nevezzük.

Az egész kilökődött struktúra a magasabb hasűri nyomás, valamint a fimbriae tubae mozgásai miatt besodródik a tuba uterinába, ahol szerencsés esetben találkozik azzal a hímivarsejttel, mely végül megtermékenyíti. A hímivarsejttel történő összeolvadás áttöri a meiosis II. blokkját, és a secunder oocyta sebtiben befejezi az osztódást, így létrehozva a petesejtet (ovum), valamint a 2. sarkitestet (esetenként az 1. sarkitest is osztódik, így olykor összesen 3 sarkitest látható a petesejt és a zona pellucida között).

Mint láthatjuk, a secunder oocytából az ovum akkor jön létre, amikor az elkezd összeolvadni a hímivarsejttel. Mindebből az következik, hogy az éppen létrejövő, haploid kromoszómaszerkezetű ovum az összeolvadás kiteljesedésével már át is alakul az ovum és a kiválasztott hímivarsejt közös kromoszómakészletéből álló új egyeddé, a zygotává.

Amennyiben az ovulatiot követő 24-36 órában a kilökődött secunder oocyta nem találkozik hímivarsejttel, meiotikus osztódása sem tud beteljesedni, így nem jön létre az ovum sem. Megtermékenyítés hiányában a secunder oocyta, és az azt körülvevő többi sejt elsorvad, lebomlik, és mint értékes tápanyag felszívódik a genitalis traktus nyálkahártyáján.

A tüsző ki nem lökődött részei (a granulosa- és theca sejtek) a hypophysis luteotropinjának hatására átalakulnak, és a főként progeszteront termelő sárgatestté (corpus luteum) válnak. A corpus luteum csak ideiglenes hormontermelő szerv. Megtermékenyítés hiányában nagyjából 14 nap után elsorvad, míg megtermékenyítés esetén közel 4-6 hónapig képes progeszteron termelésre (részleteiben ld. lentebb). Elsorvadását követően kötőszövet alkotta hegszövetként (corpus albicans) marad vissza a petefészek állományában.

|  A petefészek tüszői  |   |   |   |   |
| --- | --- | --- | --- | --- |
|  Tüsző neve / típusa | Ivarsejt-tartalma | Alkotó járulékos sejtek | Kialakulásának ideje | Egyéb jellegzetes tulajdonságok  |
|  primordialis tüsző | primer oocyta | • follicularis epithel | • magzati élet | -  |
|  primer tüsző | primer oocyta | • zona pellucida
• granulosa sejtek
• theca sejtek | • minden menstruációs ciklus első napjai | -  |
|  secunder tüsző | primer oocyta | • zona pellucida
• granulosa sejtek
• theca interna sejtek
• theca externa sejtek | • minden menstruációs ciklusban, a primer folliculusból alakul ki | kialakul az antrum folliculi és a cumulus oophorus  |
|  tertier tüsző | secunder oocyta, és 1. sarki test | • zona pellucida
• granulosa sejtek
• theca interna sejtek
• theca externa sejtek | • minden menstruációs ciklus 14. napja körül alakul ki a domináns secunder folliculusból | -  |

A női ivari működések ciklikusai a pubertáskor, általában 7-9 éves korban kezdődnek, a hypophysis elülső lebenye (adenohypophysis) által termelt folliculotropin (FSH) és luteotropin (LH) szabályozása alatt. A ciklus kezdetén (0. naptól) az agyalapi mirigy egyre fokozódó FSH termelése elindítja a petefészek tüszőinek érését (általában 15-20 primordialis folliculusét). Az oocytákat körülvevő granulosa sejtek (később a theca sejtekkel közösen) az agyalapi FSH hatására termelik az oestrogéneket, melyek hatása kettős. Egyrészt, a méh nyálkahártyájának megvastagodását okozzák, másrészt gátolják az agyalapi FSH termelést.

ANATÓMIA TÚLÉLŐKÖNYV

#anatómiatúléllőkönyv

Mivel az érésnek indult tűszők életben maradásához szükséges az agyalapi FSH termelés, és az agyalapi mirigy FSH termelése a ciklus előrehaladtával elkezd csökkenni (a tűszők termelte oestrogenek gátló hatása miatt), csak a legérzékenyebb (a legkevesebb FSH-val beérő) tűsző képes életben maradni – azaz az érésnek induló 15-20 tűszőből általában csak 1 éri el a tertier folliculus stádiumot.

A domináns tűsző granulosa- és theca sejtjei az egyre csökkenő mennyiségű FSH hatására is képesek nagy mennyiségű oestrogéneket szekretálni, mely a ciklus 14. napján (tehát az átlagos ciklus közepén) kiváltja az agyalapi mirigy luteotropin (LH) szekrécióját. Az agyalapi LH hatására a primer oocyta befejezi meiotikus osztódását, majd a keletkező secunder oocyta belép a meiosis II. szakaszába, miközben a zona pellucidával és a cumulus oophorus sejtjeivel együtt kilöködik a tűszőből.

![img-1.jpeg](img-1.jpeg)

A női nemi funkciók ciklikusságának három szintje: az agyalapi mirigy ciklusa, az ovarialis ciklus (follicularis és hormonalis), valamint a méhnyálkahártya ciklikus változása.

A tűsző visszamaradó része kezdetben bevérzik (corpus haemorrhagicum), majd az agyalapi LH hatására sejtjei (a granulosa- és theca sejtek) átalakulnak, és korábbi oestrogen termelés helyett elsősorban progeszteron termelését végző corpus luteummá válnak. A progeszteron fokozza a méhnyálkahártya mirigyeinek váladéktermelését, valamint a méhnyálkahártya kötőszöveti sejtjeinek tápanyag felhalmozását. Ugyancsak fontos funkciója a progeszteronnak, hogy az agyalapi mirigy FSH termelésének további gátlásával átmenetileg felfüggeszti a további tűszők érését.

ANATÓMIA TÚLÉLŐKÖNYV

#anatómiatúléllőkönyv

A 14. napon agyalapi mirigyből kiáramló LH hatására kialakuló sárgatest csupán 14 napig képes életben maradni – az agyalapi mirigy LH termelése hamar visszaesik, és a sárgatest enélkül életképtelen. Megtermékenyítés hiányában a sárgatest (melyet ekkor corpus luteum menstruationisnak nevezünk) a ciklus 28. napjára elsorvad, a kötőszövetből álló fehér testté (corpus albicans) válik. A progeszteron szint leesése miatt a méhnyálkahártya vérzés kísérétében leválik (0-5. nap), majd a tűszők érése újraindul az agyalapi mirigy újra emelkedő FSH szekréciója miatt.

Ha bekövetkezik a megtermékenyítés, akkor az utód részeként kialakuló trophoblast sejtek (ld. később) humán chorionalis gonadotropin (hCG) termelése életben tartja a corpus luteum sejtjeit (tehát nem baj, hogy az agyalapi mirigy LH termelése lecsökken). A sárgatest nem csak tovább marad fent, de az egész ovariumot kitöltő, nagy mennyiségű progeszteront termelő terhességi sárgatestté (corpus luteum graviditatis) fejlődik. Mindez azért fontos, mert az utód fejlődéséhez elengedhetetlen a méhnyálkahártyába ágyadózása, amelyhez viszont szükséges a vastag, életképes méhnyálkahártya.

Mint később látni fogjuk, a corpus luteum idővel ígyis-úgys sorvadásnak indul (a várandósság 4-5. hónapja környékén), mely ekkortájt már nem jelent problémát. A fejlődő magzat az édesanyával és a kettejük közötti méhlepénnyel (placenta) együtt képes átvenni a várandósság fennmaradásához szükséges progeszteron termelését (ez az úgynevezett feto-placento-maternalis, vagy egyes helyeken fetoplacentalis egység).

# A hímivarsejtek fejlődése és érése

Férfi nemben – akárcsak nőben – az ősivarsejtek már a fejlődés korai stádiumában megjelennek az epiblast rétegből kiváló sejtekként, melyek előbb a szikhólyag falába, majd onnan az éppen kialakuló herékbe (testis) vándorolnak, kialakítva a here-kötegeket. A herékben az ősivarsejtek a támasztó dajka-sejtek (Sertoli-sejtek) veszik körül. A női nemmel ellentétben a hím-ősivarsejtekkel egészen a fiúgyermek pubertás koráig (mely férfi nemben általában 8-10 éves korban kezdődik) nem történik semmi: a hím-ősivarsejtek (primordialis csirasejtek) a herékben várakoznak.

![img-2.jpeg](img-2.jpeg)

A herecsatorna szerkezete és a hímivarsejtek érése.

A pubertás kezdete körül az eddig tömör szerkezetű herekötegek csatornákká alakulnak, melyek falát a dajka-sejtek, valamint az ősivarsejtek alkotják. Az agyalapi mirigy fokozódó FSH és LH termelésének hatására a herecsatornák közötti kötőszövetben elhelyezkedő Leydig-sejtek tesztoszteron termelése intenzívebb lesz, mely beindítja a férfi nemi működéseket, és az ivarsejtek érését.

ANATÓMIA TÚLÉLŐKÖNYV

#anatomiatúlelőkönyv

A herecsatornák ősivarsejtjei spermatogoniumokká differenciálódnak, melyek mitotikus osztódásokkal klónozzák magukat, kis sejtkolóniákat létrehozva. További változásokon átesve (A-, majd B-típusú spermatogoniumokká fejlődve) végül az adott spermatogonium csoport tagjai primer spermatocytákká alakulnak.

A primer spermatocyták belépnek a meioisis I. szakaszába, melyen több mint 3 hétbe telik végig jutniuk (a meioisis I. profázisa a leghosszabb, mintegy 22 nap hosszú). A keletkező két, egyforma secunder spermatocyta szinte azonnal megkezdi a meioisis II. szakaszát, mely rövid idő alatt lezajlik. A végeredmény 2-2 (tehát összesen 4), haploid, kerek spermatida. Ezek a kerek sejtek bár genetikai értelemben már ivarsejtek, alakjukat tekintve még nem alkalmasak a megtermékenyítésre – át kell esniük az ún. spermiogenesisen (egyes helyeken spermiohistogenesis).

Az érő himivarsejtek érdekessége, hogy a spermatogoniumok, illetve a spermatocyták érésük során nem válnak el teljesen egymástól: a sejtek cytokinesise osztódáskor tökéletlen, így cytoplazma hidakkal összekötött sejtkolóniák láthatók a herecsatornákban.

![img-3.jpeg](img-3.jpeg)

A spermatidák spermiumokká alakulása több lépésből álló folyamat, mely a herecsatornák falában történik (akárcsak a spermatidák kialakulása). Az érési folyamat során a kerek spermatida kondenzálja maganyagát, miközben a sejtmag körül a Golgi-membránrendszerből kialakul az emésztőenzimeket tartalmazó acrosoma membrán. A sejt mitochondriumai a kialakuló nyaki szakaszra vándorolnak, míg a sejt mikrotubulus rendszeréből kialakul a farki részt alkotó ostor. A sejt egyre kisebbé válik, cytoplasmájának nagy részét elveszíti. A teljes spermiogenesisen átesett spermium a herecsatorna lumenébe jut, ahonnan annak perisztaltikája által továbbítódik a mellékherecsatornába (ductus epididymidis). A herecsatornákban lévő spermiumok még mozgásképtelenek, mozgékonyságukra a mellékherében tesznek szert.

A nőivel ellentétben a himivarsejt termelés (mind a spermatogenesis, mind a spermiogenesis) folyamatos és nem ciklikus, azonban a női nemmel ellentétben minden lépése csak a pubertást követően kezdődik el.

A himivarsejt termeléshez mind a Sertoli-sejtek, mind a Leydig-sejtek által termelt nagy mennyiségű, lokális tesztoszteron is szükséges. A Sertoli-sejtek az FSH hatására egy ún. szexuál-szteroid kötő fehérjét (SHBG) termelnek, mely a Leydig-sejtek termelte tesztoszteron nagy részét megköti, és helyben, a herében tartja. Ezáltal, a Leydig-sejtek termelte tesztoszteronnal csupán elenyésző része kerül a véráramba. Mindez azért fontos, mert a véráramban lévő tesztoszteron bár testünk minden sejtje számára fontos (pl. fokozza a csont- és izomtömeget), ugyanakkor gátolja az agyalapi mirigy FSH és LH termelését. Ha a véráramba nagy mennyiségű tesztoszteron kerül (pl. anabolikus, testépítő célzattal kívülről juttatjuk be), az a csont- és izomtömeget ugyan növeli, de akár teljesen leállítja az agyalapi mirigy FSH és LH termelését. Ennek következtében a here saját, Leydig-sejtek általi tesztoszteron termelése, valamint a Sertoli-sejtek működése is leáll, ezáltal sérül a himivarsejtek érése, az illető terméketlenné válik. Izmos lesz ugyan, de terméketlen.

ANATÓMIA TÚLÉLŐKÖNYV

#anatómiatúléllőkönyv

# Az egyedfejlődés kezdete és első hete

![img-4.jpeg](img-4.jpeg)

Az ovulatiot követően a secunder oocyta, valamint a körülötte elhelyezkedő zona pellucida és a corona radiata sejtjei a hasüregből a tuba uterinába lépnek.

A közösülés folyamán mintegy 200-300 millió hímivarsejt (kb. 3,5 ml ejakulátum, milliliterenként 40-100 millió hímivarsejttel) jut a női genitalis csatorna legalsó részébe, a hüvelybe. A hímivarsejtek motilitása a női ivarutakban tovább fokozódik: a hímivarsejtek a hüvelyből egészen a tuba ampullaris részéig saját ostoruktól hajtva jutnak el.

Ahhoz, hogy a hímivarsejtek képessé váljanak a petesejt megtermékenyítésére, kapacitálódniuk kell.

A kapacitáció a női ivarutakban történik, és magába foglalja a hímivarsejt motilitásának fokozódását, valamint a hímivarsejt feji részét fedő glycoprotein réteg lemosódását. A folyamat közel 7 órát vesz igénybe. A secunder oocytát körbevevő corona radiata sejtek között csak a kapacitálódott hímivarsejt képes átjutni, illetve a zona pellucida felszínéhez is csak a kapacitálódott hímivarsejt képes kapcsolódni.

![img-5.jpeg](img-5.jpeg)
A megtermékenyítés: a kapacitáción átesett hímivarsejtek a corona radiata sejtek között átlépve kapcsolatba kerülnek a zona pellucidával.

ANATÓMIA TÚLÉLŐKÖNYV

#anatómiatúléllőkönyv

# A megtermékenyítés

A corona radiata sejtjei között átbújó, kapacitálódott hímivarsejt feji sejthártyáján lévő, ún. zona pellucida-receptorok (ZP-receptor) kapcsolódnak a zona pellucida külső felszínén lévő ZP3 fehérjéhez. A kapcsolódás hatására a hímivarsejt feji részén található acrosomalis membránrendszer feltárul, és a benne tárolt proteolitikus enzimek (pl. az acrosin) kiáramlanak: ez az ún. acrosoma reakció). Az enzimek hatására a zona pellucida szerkezete megváltozik, és a hímivarsejt a zona pellucidán átbújva bejut a secunder oocyta közvetlen szomszédságába, az ún. perivitellin térbe.

![img-6.jpeg](img-6.jpeg)

![img-7.jpeg](img-7.jpeg)

Az acrosoma-reakció, és a hímivarsejt bejutása a perivitellin térbe.

![img-8.jpeg](img-8.jpeg)
Az ivarsejtek membránjának fúziója, valamint a zóna- és corticalis reakció.

A zona pellucidán átjutott hímivarsejt feji sejtmembránja kapcsolódik a secunder oocyta sejtmembrájához (a membrana vitellinához) különféle receptorokon keresztül (a receptorok fajspecifikusak, tehát egy sertés hímivarsejt nem képes megtermékenyíteni egy emberi petesejtet).

A membránok fúzionálnak, és a hímivarsejt maganyaga a secunder oocyta cytoplasmájába jut. Ettől a ponttól kezdve az események felgyorsulnak. A secunder oocyta cytoplasmájában található granulomok fúzionálnak a sejtmembránnal, és a bennük lévő enzimek kiáramlanak a perivitellin térbe, valamint a zona pellucidán túlra is.

Hatásukra a ZP3 fehérjék, valamint a secunder oocyta membránján található hímivarsejt-receptorok eltűnnek. Előbbi az ún. zónareakció, utóbbi a corticalis reakció, melyek a petesejt több hímivarsejt általi egyidejű megtermékenyítését hivatottak megállítani. A többszörös megtermékenyítés miatt kialakuló triploidia életképtelen utódot eredményez!

14

ANATÓMIA TÚLÉLŐKÖNYV

#anatómiatúléllőkönyv

A két ivarsejt fúziójának következtében a secunder oocyta gyorsan befejezi a meiosis II. szakaszát, és kialakítja a definitív petesejtet (ovum), valamint a 2. sarkitestet. Feltételezzük, hogy a secunder oocyta meiosisának befejezéséhez bizonyos faktorokat maga a megtermékenyítő hímivarsejt szolgáltat.

Emberben egyes tankönyvek szerint csupán a hímivarsejt feji része, és az abban tárolt maganyag jut be a secunder oocyta / ovum cytoplasmájába, míg a sejt többi része kívül marad. Újabb tanulmányok azonban azt mutatják, hogy mind a feji, mind a nyaki- és farki rész tartalma is bejut. A korábbi elméletet látszott alátámasztani, hogy az utód minden mitochondriuma anyai eredetű – az apaiak ugyanis a hímivarsejt nyaki részén helyezkednek el. Napjainkban inkább úgy gondoljuk, hogy az apai mitochondriumok is bejutnak a zygotába, azonban valamilyen – jelenleg nem teljesen feltárt – mechanizmus miatt elpusztulnak, így végeredményként az utód valóban csak anyai eredetű mitochondriumokkal rendelkezik.

A hímivarsejtből bejutott 23, egykromatidás kromoszóma kialakítja a férfi pronucleust, míg az éppen létrejött ovum 23, ugyancsak egykromatidás kromoszómaja létrehozza a női pronucleust, majd a két pronucleus egymás közelébe kerülve megkettőzi DNS állományát. Az így kialakult, 46 darab kétkromatidás kromoszóma már készen áll, hogy belépjen az újonnan létrejött egyed első mitotikus osztódásába: a zygota felsorakoztatja a 23 anyai és 23 apai eredetű kétkromatidás kromoszómaját a középvonalba, majd minden kromoszómából egy-egy kromatidát (tehát nem az egész kromoszómát!) a sejt egyik, illetve másik pólusára húz. A sejthártya befúzódik, és máris a két sejtes stádiumnál járunk.

# A zygotá vándorlása és a beágyazódás

A dolgok persze nem ennyire gyorsak. A fentebbi események alapján úgy tűnhet, hogy az ovum, illetve a zygotá is csak igen rövid ideig létezik, hiszen az ivarsejtek fúziója hatására létrejövő ovum cytoplasmájában tulajdonképpen már ott van a hímivarsejt maganyaga is, azaz tulajdonképpen már ki is alakult az ovum és a hímivarsejt fúziójából a zygotá, amely gyorsan megkettőzve a DNS állományát már osztódik is. Az első mitotikus osztódás a valóságban a hímivarsejt és a secunder oocyta fúzióját követően kb. 30 órával történik meg. A secunder oocyta osztódása, a pronucleusok DNS-állományának megkettőzése, és a zygotá első mitotikus osztódása tehát nem annyira gyors folyamat, mint a fenti leírásból tűnik.

Az első mitotikus osztódással létrejövő két sejt továbbra is szinte teljesen identikus egymással. Mivel kívülről még mindig a zona pellucida veszi körbe őket, osztódásaik során egyre kisebbek lesznek: az eredetileg hatalmas ovum (szabad szemmel még épp látható!) jóval nagyobb, mint testi sejtjeink. A megtermékenyítést követően a zygotá – és utódsejtjeinek – osztódásával az eredeti cytoplasma elosztódik a sejtek között, miközben sejtnövekedés alig tapasztalható. Így a fejlődés első hetének végére keletkező hólyagcsíra sejtjei elérik az átlagos emberi testi sejt méreteit.

![img-9.jpeg](img-9.jpeg)
A zygotá barázdálódása és vándorlása (balra), valamint a szedercsíra - hólyagcsíra átmenet keresztmetszeteken.

ANATÓMIA TÚLÉLŐKÖNYV

#anatómiatúléllőkönyv

A zygotából származó sejtek (melyeket az első hét során blastomereknek nevezünk) közel 24 óránként újabb mitotikus osztódáson esnek át. Ebből kiszámolhatjuk, hogy az utód – a 2. napra 2 sejtes, a 3. napra 4 sejtes, a 4. napra 16 sejtes, az 5. napra 32 sejtes stádiumot ér el (2°, ahol n a napok száma). A 16-32 sejtes sejtcsomót szokás szedercsírának (morula) nevezni, a zygotából a mitotikus osztódásokon keresztüli morula, illetve később a hólyagcsíra (blastocysta) kialakulás pedig a barázdálódás (segmentatio).

Az utód fejlődésének 5. napjára (tehát a 16-32 sejtes stádium idején) új folyamatok indulnak meg. Az eddig egymáshoz csak lazán kapcsolódó blastomerek szorosabban összekapaszkodnak, és helyzetükben is elkezdenek differenciálódni. Ha csinálnánk egy keresztmetszetet a 32 sejtes morulából, azt látnánk, hogy vannak olyan sejtjei (az ún. külső sejttömeg), melyek a sejtlabda felszínén helyezkednek el, míg mások a sejtlabda belsejében foglalnak helyet (ez az ún. belső sejttömeg). A szorosabb összekapaszkodás és a helyzeti differenciálódás miatt a sejtlabda átmérője összességében egy picit kisebb lesz – ez a folyamat együttesen a compactatio.

Végezetül a sejtek nem csak helyzetükben, de viselkedésükben is elkezdenek differenciálódni. A külső sejttömeg sejtjei a petevezetékben és a méh nyálkahártyáján lévő minimális folyadékból (az ún. „uterin milk"-ból) magukon keresztül pumpálnak valamennyit, a belső sejtek közé. Ennek eredményeként a sejtlabda felfújja magát: külső fala a külső sejttömeg, míg belsejét részben a belső sejttömeg sejtjei, valamint egy folyadékkal teli üreg, az ún. blastocoel tölti ki. Ez, a központi üreggel (blastocoellel) rendelkező, külső sejttömegből (melyeket innentől trophoblastoknak nevezünk), valamint egy belső sejtlabdából (embryocsomó, illetve embryoblastok) álló szerkezet a hólyagcsíra (blastocysta).

A barázdálódás alatt az utód a tuba uterinából bejut a méh üregébe, hozzávetőlegesen a megtermékenyítés utáni 5-6. napon – akkor, amikor a morulából elkezd kialakulni a blastocysta. Ugyancsak ekkorra a sejteket a kezdetektől (a primer oocyta létezésétől) körülölelő zona pellucida is lebomlik, így hólyagcsíra a méh nyálkahártyájával kapcsolatba kerülve megkezdheti beágyazódását.

A beágyazódás (implantatio) a 6. napon kezdődik, de egészen a 16. napig tart, míg nem a blastocysta teljesen belesüllyed a méh nyálkahártyájába.

A méhbe kerülő blastocysta külső sejtjei (trophoblast sejtek) különböző sejtfelszíni fehérjéken (L-szelektinek) keresztül a méhet belülről borító hengerhámsejtek felszínéhez kapcsolódnak, miközben a sejtcsomó tubából a méh üregébe gördül. A kapcsolódás lelassítja a blastocystát, míg végül a sejtcsomó megáll. A trophoblast sejtek (elsősorban azok, melyek az embryocsomó oldalán találhatók) a méhnyálkahártya felszíni hengerhámsejtjeit kissé széttolva elkezdenek behatolni a méhnyálkahártya kötőszövetébe.

![img-10.jpeg](img-10.jpeg)
A blastocysta fejlődése és beágyazódása a második hét kezdetén.

Mint fentebb, a női nemi ciklus tárgyalásánál láttuk, a méhnyálkahártya ekkor – a menstruációs ciklus 14. napját követően – a sárgatest termelte progeszteron hatására az ún. szekréciós fázisában van. A nyálkahártya vastag, mirigyei nagyra nőttek: az ovulatiot megelőző közel 10 napon a tüső termelte oesztrogének hatására a kötőszöveti sejtek szaporodása eredménye ez az állapot.

16

ANATÓMIA TÚLÉLŐKÖNYV

#anatomiatúlelőkönyv

A méhnyálkahártya megvastagodására, illetve megtermékenyítés hiányában történő ledobására az emberi embryok különösen invazív volta miatt van szükség. A méh három rétegből álló szerv: nyálkahártya (endometrium), izomréteg (myometrium) és kötőszövet (perimetrium). Az embryok az emlős fajokban a méhnyálkahártyába ágyazottan fejlődnek, hisz kezdetben annak saját tápanyagraktárait használják, később annak ereiből jutnak a fejlődésükhöz szükséges anyagokhoz. Az emberi embryok azonban nem csak részlegesen, hanem teljesen elmerülnek a nyálkahártyában – ehhez viszont vastag nyálkahártya szükséges, hiszen a nyálkahártya külső oldalán már ott az izomréteg. A folyamatosan vastag, tápanyagban dús nyálkahártya fenntartása egyrészt költséges, másrészt feltételezéseink szerint növeli a fertőzések kockázatát. Ezért embernél a női nemben a nyálkahártya felépítése, majd ciklikus elvesztése fejlődött ki az evolúciónk során. A nyálkahártya ledobása és a néhány napig tartó vérzés is kisebb fertőzési hajlamot jelent – jelenlegi feltételezéseink szerint – mint a vastag nyálkahártya folyamatos fenntartása.

## A fejlődés második hete

A méhnyálkahártyába beágyazódó blastocysta második fejlődési hete eseményekben igencsak gazdag – szokás a kettőződések hetének is hívni, mivel a korábban egy sejtrétegből, avagy egy sejttípusból álló részek ketté válnak, megkettőződnek. Az utód fejlődésének első két hetét szokás csíra, avagy germinalis stádiumnak is nevezni.

![img-11.jpeg](img-11.jpeg)

![img-12.jpeg](img-12.jpeg)
A blastocysta változásai a fejlődés 8-9. napján: a kétlemező embryopajzs és a szikhólyag kialakulása.

A második hét kezdetén (tehát a 8. napon) az eddig a blastocysta külső rétegét adó trophoblast sejtek osztódásával egy újabb, még külsőbb réteg alakul ki. A trophoblast lapos sejtjeinek – melyekre innentől, mint cytotrophoblastra hivatkozunk – osztódása során az egyik leánysejt kijjebb tolódik, és a többi hasonló sorsú sejttel összeolvad: sejtmembránjukat fúzionaltatva / egymás között felszámolva egyetlen nagy cytoplasmával, de számtalan sejtmaggal rendelkező képletté az ún. syncytiotrophoblasttá válnak.

Nem csak a trophoblast, de az embryocsomó sejtjei is tovább fejlődnek. Az embryoblastok két rétegbe rendeződnek: a cytotrophoblasthoz fekvő sejtréteget epiblastnak, míg a blastocoel ürege felé tekintő sejteket hypoblastnak nevezzük. Az epiblastot és a hypoblastot együtt kétlemező embryopajzsnak nevezzük.

A 8. nap végére az epiblast réteg megkettőződik, majd a két réteg között egy apró, folyadékkal teli üreg jelenik meg. Az üreget amnionüregnek, az új, köbhámból álló sejtréteget amnioblastnak nevezzük.

A 9. napra a cytotrophoblast osztódása fokozódik, így – főleg az embryocsomó pólusán – a cytotrophoblast külső felszínén a syncytiotrophoblast kifejezetten nagyra nő. A syncytiotrophoblaston belül, a cytoplasmában membránnal határolt vacuolumok jelennek meg, melyek egymással összefolyva nagyobb lacunákat alakítanak ki.

17

ANATÓMIA TÚLÉLŐKÖNYV

#anatómiatúléllőkönyv

A 9-10. napra a hypoblastból kivándorló sejtek egy egyrétegű lemezt alakítanak ki (exocoeloma membrán, vagy Heuser-membrán) a cytrotrophoblast belső felszínén, és ettől a ponttól kezdve a blastocysta belső üregét már nem blastocoelnek nevezzük. A Heuser-membrán és a hypoblast sejtjei által határolt üreg az exocoeloma üreg, avagy a primitív szikhólyag.

A fejlődés 10. napjára a blastocysta majdnem teljesen eltűnt a méhnyálkahártyában, a méh ürege felé a beágyazódás helyén apró fibrinből álló alvadék látható. A syncytiotrophoblast szinte az egész blastocystát körbenőtte, de továbbra is az embryonalis póluson a legkifejezettebb. Az anyai kapillárisokkal a 11. napra kapcsolatba kerülő syncytiotrophoblast erodálja azok falát (technikailag kilyukasztja az anyai kapillárisokat), melyekből vér kezd szivárogni a syncytiotrophoblast lacunáiba.

![img-13.jpeg](img-13.jpeg)
A blastocysta változásai a fejlődés 10-11. napján:
a syncytiotrophoblast fejlődése és az extraembryonalis mesoderma.

A hypoblastból a 11. napra újabb sejtpopuláció vándorol ki, ezúttal a Heuser-membrán és a cytrotrophoblast közé: ez az extraembryonalis mesoderma, mely egyfajta kötőszöveti réteg.

ANATÓMIA TÚLÉLŐKÖNYV

#anatómiatúléllőkönyv

Az extraembryonalis mesoderma kezdetben egységes, de idővel, a 12. napra a sejtek között rések jelennek meg, míg végül az extraembryonalis mesoderma két részre hasad. A sejtek egy része a cytotrophoblast belső rétegéhez és az amnioblastokhoz fekszik, míg a sejtek másik része a szikzacskóhoz. A két réteg határán, az embryopajzs melletti területen kapcsolódik egymáshoz a „belső gömb" (amnioblastok, amnionüreg, epiblast, hypoblast, szikhólyag) és a „külső gömb" (trophoblastok): ez a testnyél.

A cytotrophoblast belső felszínéhez, valamint az amnioblastokhoz fekvő réteg az extraembryonalis somatopleura, a szikhólyaghoz fekvő réteg az extraembryonalis splanchnopleura. A két réteg közötti térség az extraembryonalis coeloma (avagy később chorionüreg).

![img-14.jpeg](img-14.jpeg)

A blastocysta változásai a fejlődés 12. és 13. napján: az extraembryonalis mesoderma és a szikhólyag fejlődése.

A fejlődés 13-14 napjára az anyai erekből a syncytiotrophoblast lacunáiba áramló vér mennyisége jelentősen megnő: ezt tekintjük az ún. uteropalcentaris keringés kezdetének. A lacunákba áramló nagy mennyiségű vér olykor a méh üregébe is kiléphet, mely következtében az anya minimális vérzést tapasztalhat a hüvelyből.

19

ANATÓMIA TÚLÉLŐKÖNYV

#anatómiatúléllőkönyv

A 13-14. napon fellépő vérzés megtévesztő lehet: ha belegondolunk, 14 nappal vagyunk az ovulatio után, ami sikertelen megtermékenyítés esetén a méhnyálkahártya lelőkődésének, a menstruatio kezdetének ideje: a fokozódó uteroplacentaris keringésből fakadó vérzés kapcsán az anya arra következtethet, hogy nem történt megtermékenyítés. A várandósság 14. napja körül tapasztalt vérzés megnehezíti a várandósság pontos korának meghatározását.

![img-15.jpeg](img-15.jpeg)
A blastocysta változásai a fejlődés 13-14. napján: a definitív szikhólyag kialakulása.

A fejlődés 13. napján újabb sejtpopuláció vándorol ki a hypoblastból, ezúttal a Heuser-membrán belső felszínén. A sejtek osztódása és vándorlása következtében a primitív szikhólyagon belül egy kisebb hólyag, a definitív szikhólyag jön létre. A primitív szikhólyag azon része, mely kimarad a kisebb hólyagból, idővel, mint exocoeloma cysta elsorvad az exocoeloma üregben (chorion üregben).

A második hét végére a chorion üreg hatalmasra tágul. A 13. naptól kezdve az extraembryonalis somatopleura azon részét, mely a cytotrophoblast belső felszínéhez fekszik, chorionlemeznek nevezzük.

20

ANATÓMIA TÚLÉLŐKÖNYV

#anatómiatúléllőkönyv

|  A fejlődés második hetének eseményei  |   |   |   |   |
| --- | --- | --- | --- | --- |
|  Fejlődési nap | Blastocysta sejtrétegei | Újonnan megjelenő sejtek | Újonnan megjelenő térség | Megjegyzés  |
|  8. nap | • trophoblast
○ cytotrophoblast
○ syncytiotrophoblast
• embryoblast
○ epiblast
○ amnioblast
○ hypoblast | • cytotrophoblast
• syncytiotrophoblast
• epiblast
• amnioblast
• hypoblast | • amnionüreg (amniocoel) | -  |
|  9. nap | • trophoblast
○ cytotrophoblast
○ syncytiotrophoblast
• embryoblast
○ epiblast
○ amnioblast
○ hypoblast
○ exocoeloma membrán | • exocoeloma membrán (Heuser-membrán) | • primitív szikhólyag
• syncytiotrophoblast vacuolumok | -  |
|  10. nap | • trophoblast
○ cytotrophoblast
○ syncytiotrophoblast
• embryoblast
○ epiblast
○ amnioblast
○ hypoblast
○ exocoeloma membrán
○ extraembryonalis mesoderma | • extraembryonalis mesoderma | • syncytiotrophoblast lacunák | anyai kapillárisok erodálása  |
|  11. nap | • trophoblast
○ cytotrophoblast
○ syncytiotrophoblast
• embryoblast
○ epiblast
○ amnioblast
○ hypoblast
○ exocoeloma membrán
○ extraembryonalis mesoderma
• extraembryonalis splanchnopleura
• extraembryonalis somatopleura | • extraembryonalis splanchnopleura
• extraembryonalis somatopleura | • extraembryonalis coeloma |   |
|  12. nap |  |  |  |   |
|  13. nap | • trophoblast
○ cytotrophoblast
○ syncytiotrophoblast
• embryoblast
○ epiblast
○ amnioblast
○ hypoblast
○ exocoeloma membrán
○ extraembryonalis mesoderma
• extraembryonalis splanchnopleura
• extraembryonalis somatopleura
○ definitív szikhólyag falának sejtjei | • definitív szikhólyag falának sejtjei | • definitív szikhólyag
• exocoeloma cysta | uteroplacentaris keringés fokozódása  |
|  14. nap |  |  |  |   |

## A fejlődés harmadik hete

A fejlődés harmadik hetének (vagyis a 15-21. napok közötti időszak) legfontosabb eseménye a három sejtrétegből álló (azaz a háromlemezű) embryopajzs kialakulása. A három lemez létrejötte jelöli ki a fejlődő utód fő szövetféleségeinek (hám- és neuronalis szövetek, kötő- és támasztószövetek, nyálkahártyahámok és mirigyszövet) csapásvonalait. A fejlődés harmadik hete az embryonalis periódushoz tartozik.

## A gastrulatio és a chorda dorsalis

A háromlemezű embryopajzs kialakulása az ún. gastrulatio folyamata, melynek során az epiblastól különböző időközönként kivándorló sejtek újabb rétegeket alakítanak ki az epiblast és hypoblast között, valamint a hypoblast helyén. A fentebbi állításból következik, hogy az embryo minden szövete tulajdonképpen az epiblast sejtjeinek származéka – a hypoblastból származó sejtpopulációk idővel elsorvadnak (pl. szikhólyag), illetve a méhlepény és a köldökzsinór kialakításában vesznek részt (pl. extraembryonalis mesoderma).

21

ANATÓMIA TÚLÉLŐKÖNYV

#anatómiatúléllőkönyv

A következő részben elsősorban a blastocysta belső sejttömegeből származó képletek változásaira fókuszálunk majd (azaz az embryopajzs fejlődésére) – a trophoblast, és a részben belőle kialakuló placenta fejlődését ld. lentebb.

![img-16.jpeg](img-16.jpeg)
A blastocysta a fejlődés 14. napján (balra), valamint az embryocsomó származékainak nagyított képe az azonos napon (jobbra).

A fejlődés 15. napja körül az epiblast széli részén ülő sejtek osztódni kezdenek, melynek következtében szomszédaikat mind beljebb, az epiblast középvonala felé tolják. Mivel a folyamat az epiblast mindkét szélén végbemegy, a mind beljebb tolódó sejtek a középvonal mentén összeütköznek. A középvonalban feltorlódó sejtek 3 sors közül választhatnak: elpusztulnak, egymást fölfelé tolva kiemelkedést alakítanak ki, avagy alábuknak.

A középvonalban feltorlódó sejtek a harmadik utat választják: az epiblast réteg alá buknak, így kialakítva a primitív csík nevű képződményt. Mint az ábrákon is látjuk majd, a fentebbi folyamat nem megy végbe az epiblast teljes hosszában, pusztán az ún. caudalis végén. A primitív csík (amit egyébként hasadéknak is hívhatnánk) legcranialisabb vége egy valamivel szélesebb, lefelé tartó sejtáram, a primitív gödör.

![img-17.jpeg](img-17.jpeg)
A háromlemezű embryopajzs a későbbi fark végéről rátekintve, keresztmetszetben (balra), valamint a primitív csík megjelenése (jobbra).

ANATÓMIA TÚLÉLŐKÖNYV

#anatómiatúléllőkönyv

Igazából itt kicsit a tyúk és a tojás esetébe ütközünk. Azt mondjuk, hogy az epiblast caudalis végén jön létre a primitív csík. Igazából, azért ez a caudalis vég, mert itt jött létre a primitív csík, és majd az epiblast ezen régiójából alakulnak ki az embryo caudalisabb képletei.

A primitív gödör előtti apró kiemelkedés a primitív csomó (Hensen-csomó), mely ugyancsak a középvonal irányába tolódó sejtek miatt alakul ki.

Ha felülről rátekintünk az epiblastra, akkor azt láthatjuk, hogy a harmadik hét folyamán az eddig közel kör alakú képződmény a primitív csík megjelenésével párhuzamosan cranio-caudalis irányban megnyúlik.

A primitív csík hossza és elhelyezkedése is változik annak fennállása során: az epiblast egyes területeiről származó sejtek más és más időpontot választanak az epiblast alá vándorlásra, így a csík kiterjedése kezdetben erősen megnyúlik cranialis irányba, majd a 4. héten a csak a caudalisan fennmaradó sejtáramlás végeztével teljesen eltűnik.

![img-18.jpeg](img-18.jpeg)
A gastrulatio kezdete: a primitív csík megjelenése és az epiblast alá bukó sejtvándorlás.

A csík elején, a primitív gödör területén először áthaladó sejtek alábukva a hypoblast és az epiblast között előre húzódnak és a középvonalban elkezdik kialakítani a gerinchúr (chorda dorsalis) nevű képződményt.

A chorda dorsalis a gerinchúrosok testének legfőbb merevítő képlete. Mi, mint a gerincesek törzsének egy faja ugyancsak a gerinchúrosok közé tartozunk, ugyanakkor bennünk a gerinchúr pusztán az embryonalis fejlődés folyamán van jelen, ezt követően sejtjeit csak elvétve, a gerincoszlophoz köthető képletek környékén találhatjuk meg (ld. lentebb).

A chorda sejtek kezdetben egy csőhöz hasonló képződményt alakítanak ki a középvonalban (primitív chorda dorsalis) mely hátul-fölül a primitív gödörnél kezdődik – azaz az epiblast feletti térségből (amnionüreg) bele tudunk menni a primitív chorda dorsalis lumenébe.

![img-19.jpeg](img-19.jpeg)
A gastrulatio, valamint a gerinchúr fejlődésének lépéseit az embryopajzs keresztmetszetén.

ANATÓMIA TÚLÉLŐKÖNYV

#anatómiatúléllőkönyv

Ezt követően a primitív chorda dorsalist alkotó sejtek kapcsolatba lépnek az alattuk fekvő hypoblast sejtekkel, mi több helyenként arrébb tolva őket az embryopajzs alapjává válnak (ezt a folyamatot nevezzük intercalationak, mivel a chorda sejtek a hypoblast sejtjei közé ékelődnek a középvonalban). Ennek következménye, hogy az amnionüregből indulva a primitív chorda dorsalisba lépve át tudunk jutni a hypoblast alatt elhelyezkedő szikhólyagba: a csatornát (ami tulajdonképpen a primitív chorda dorsalis lumene) canalis neuroentericus Kovalevsky-nek nevezzük.

![img-20.jpeg](img-20.jpeg)
A gastrulatio és a gerinchúr fejlődése 3 lépésben a blastocysta hosszmetszetén.

Az epiblastból folyamatosan zajló sejtvándorlás ezen időszakában olyan sejtek buknak alá a primitív csíkon, melyek a hypoblast, valamint részben a szikhólyag falát alkotó sejtek helyére igyekeznek. Az eredeti sejteket félretolva / apoptosisra késztetve átveszik azok helyét: az embryopajzs alsó lemeze az endoderma nevet kapja.

A chorda dorsalis sejtjei nem képesek kapcsolódni az újonnan megjelent endoderma sejtjeivel: az eddig ebbe a lemezbe intercalálódott sejtek „felemelkednek“, és az endodermától elválva, a felett egy tömör kötegbe rendeződnek az embryopajzs középvonalában: ez a definitív chorda dorsalis.

A blastocysta – és majd az embryo fejlődése – szinte mindig cranio-caudalis irányban történik: mindez azt jelenti, hogy a majdani fej irányába eső területek mindig megelőzik a caudalisabb területeket. A chorda dorsalis esetén is igaz ez a megállapítás: miközben cranialisan már intercalálódott a hypoblastba, caudalisabban még mint primitív chorda dorsalis (a lumenes cső) találjuk meg. Az endoderma sejtek legelőször ugyancsak cranialisan szorítják ki a hypoblastot, azaz az intercalálódott chorda sejtek cranialisan emelkednek fel legelőször, és alkotják a definitív chorda dorsalist. Ettől caudalisabban még intercalálódottan helyezkednek el, míg legcaudalisabban még a primitív chorda dorsalist látjuk: a canalis neuroentericus alsó, szikhólyagi nyílása is folyamatosan tolódik hátrafelé.

A folyamat végeztével, amikor a teljes hypoblastot kiszorította az endoderma, és a chorda sejtek teljesen femellek kedtek, kialakítva a definitív chorda dorsalist, a canalis neuroentericus megszűnik.

Az epiblastból utoljára levándorló sejtcsoport a már kialakult endoderma és az epiblast közötti területet foglalja el, a középvonalban elhelyezkedő chorda dorsalis két oldalán, valamint attól előre és hátra: ez a mesoderma rétege, mely a későbbiekben a test kötő- és támasztó szöveteinek forrása lesz. A chorda dorsalis sejtjei is tulajdonképpen ehhez a réteghez tartoznak, csak korábban érkeznek a másik két lemez közé.

Miután minden szükséges sejtpopuláció kivándorolt az epiblastból, az ottmaradó sejtek az ectoderma nevet kapják: a fejlődés 3. hetén a gastrulatio eredményeként a kétlemező embryopajzs (epiblast, hypoblast) helyén megjelenik az epiblast sejtjeiből származó, háromlemező embryopajzs (ectoderma, mesoderma, endoderma).

Összefoglalva: az epiblast lateralis sejtjeinek osztódása latero-medialis sejtvándorlást hoz létre. A középvonalat elérve a sejtek az epiblast alá buknak, így kialakítva a primitív csíkot és primitív gödröt. Az először levándorló sejtpopuláció adja a chorda dorsalist, ezt követik az endodermalis sejtek, majd a mesoderma sejtjei. Az epiblastból ki nem vándorló sejtek adják az ectodermát (ld. a következő oldal ábráját).

ANATÓMIA TÚLÉLŐKÖNYV

#anatómiatúléllőkönyv

![img-21.jpeg](img-21.jpeg)
A háromlemezű embryopajzs a későbbi farkl végről rátekintve, keresztmetszetben (balra), valamint a primitív csík megjelenése (jobbra).

![img-22.jpeg](img-22.jpeg)
A primitív chorda dorsalis megjelenése (balra), majd intercalalódása a hypoblast sejtjei közé (jobba) a blastocysta keresztmetszetén, caudalról rátekintve.

![img-23.jpeg](img-23.jpeg)
Az endoderma és a definitív chorda dorsalis kialakulása (balra), valamint a háromlemezű embryopajzs megjelenése (jobbra) a blastocysta keresztmetszetén, caudalról nézve.

ANATÓMIA TÚLÉLŐKÖNYV

#anatómiatúléllőkönyv

A gastrulatio folyamán kialakuló háromlemezű embryopajzs két apró, kör alakú területen mégiscsak két rétegű marad. Az embryopajzs caudalis végén (azon a végén, melyből később az embryo caudalis vége fejlődik) a primitív csík mögött elhelyezkedő területen az ectoderma és az alatta fekvő endoderma szorosan összekapaszkodnak, így a primitív csíkon levándorló mesoderma sejtek nem tudnak közéjük ékelődni. A terület a membrana cloacae, mely a később kialakuló emésztőtraktus caudalis vége lesz, és amely később átszakadva emlősökben a végbélnyílást szolgáltatja.

![img-24.jpeg](img-24.jpeg)
A buccopharyngeális membrán és a cloaca membrán szerkezete a háromlemezű embryopajzson. Az amnionhólyag és a szikhólyag is megnyitva, egy-egy hasáb az embryopajzsból eltávolítva.

Az embryopajzs cranialis végén egy hasonló terület alakul ki: ez a membrana buccopharyngea (vagy membrana oropharyngea), mely a később kialakuló szájüreg területén helyezkedik el (nagyjából a nyelv sulcus terminalis linguae-jának megfelelően). A későbbiekben átszakadva lehetővé válik a szájüregből a garatba jutás.

Az ún. újszájúakban (deuterostomata) – melyek közé mi is tartozunk – a membrana cloacae megjelenése megelőzi a membrana buccopharyngea megjelenését – angolszász területen ezért is szokás „butt first” állatoknak nevezni őket.

ANATÓMIA TÚLÉLŐKÖNYV

#anatómiatúléllőkönyv

# A fejlődés a harmadiktól a nyolcadig hétig

A fentebb tárgyalt harmadik hét eseményei a fejlődő utód második nagy periódusához, az embryonalis időszakhoz tartoznak, mely a háromlemezű embryopajzs, valamint a szervek kialakulásának időszaka, és amely a fejlődés nyolcadik hetéig tart.

# A neurulatio és a crista neuralis

A harmadik hét elején megjelenő primitív csík kialakulásával és a gastrulatioval párhuzamosan további folyamatok is megindulnak az embryoban. A levándorló chorda dorsalis sejtek termelte különböző jelátvivő anyagok az éppen kialakuló ectoderma medialis sávját osztódásra késztetik. Az így megvastagodó terület a velőlemez, mely a központi idegrendszer települ szolgáló neuroectoderma sejtekből áll.

![img-25.jpeg](img-25.jpeg)
A velőcső fejlődésének kezdete: a velőlemez megjelenése az embryopajzs felülnézetében (balra) és a blastocysta keresztmetszetén (jobbra).

A harmadik hét vége felé a velőlemez széli részei mint velősánc felemelkednek, és kialakítják az embryopajzs középvonalában húzódó velőbarázdát. A velősáncok tovább emelkedve a középvonalban összeérnek, illetve összenőnek: a velőbarázda helyén kialakul a velőcső. A velősáncok záródása nem egyszerre történik meg az embryopajzs teljes hosszában: a redők legelőször a majdani tarkótájékon érnek össze, majd innen előre- és hátrafelé fokozatosan záródik a velőbarázda velőcsővé (mintegy „becipzározódik”).

![img-26.jpeg](img-26.jpeg)
A velőcső fejlődése: a velősáncok felemelkedése és a velőbarázda kialakulása az embryopajzs felülnézetében (balra) és a blastocysta keresztmetszetén (jobbra).

Legvégül a cső elülső (neuroporus anterior) és hátulsó nyílása (neuroporus posterior) záródik be, így egy teljesen zárt cső (velőcső) alakul ki az embryo teljes hosszában. A neuroporus anterior a 25. napon, míg a neuroporus posterior valamivel később, a fejlődés 27. napján záródik. A velőcső létrejötte a neurulatio.

A záródás utolsó fontos mozzanata, hogy a velősáncok peremének sejtjei az utolsó pillanatban, a velősáncok összeérése előtt kivándorolnak az éppen bezáródó csőből, és a csővel párhuzamosan futó sejtkötegeket (crista neuralis) alakítanak ki. A crista neuralisokból fejlődnek a perifériás idegrendszer idegsejtjei, valamint az arc szöveteinek és a szív septumainak egyes részei.

ANATÓMIA TÚLÉLŐKÖNYV

#anatómiatúléllőkönyv

![img-0.jpeg](img-0.jpeg)
A velőcső záródása: a neuroporus anterior és posterior a fejlődés 24. napja körül az embryopajzs felülnézetében (balra) és a blastocysta keresztmetszetén (jobbra).

Ahogy a velősáncok összeérnek, az ectoderma velőlemeztől eredetileg oldalra eső része (a bőrectoderma) a cső felett ugyancsak záródik: ebből lesz az utódot kívülről beburkoló felhám (epidermis).

A bőrectoderma apró, kör alakú területei – a velőcső fej része körül – ugyancsak megvastagodnak: ezek alkotják a placodectodermákat, melyek sejtjei a különböző érzékszervek kialakításában vesznek részt. A placodectodermát és a crista neuralist alkotó sejteket egyes könyvek mint „peremectoderma" szokták elkülöníteni, mely a neuroectoderma széli, bőrectodermával szomszédos részeit foglalja el, és amely a perifériás idegrendszer, az érzékszervek, a fej-nyak régió és a szív szöveteinek egyes részeit szolgáltatja.

![img-1.jpeg](img-1.jpeg)
A velőcső fejlődése: a velőcső záródása a majdani tarkótájon az embryopajzs felülnézetében (balra) és a blastocysta keresztmetszetén (jobbra).

# Az ectoderma fejlődése és származékai

A gastrulatio során létrejövő dorsalis lemez az ectoderma, melynek sejtjei az embryo számos szövetét szolgáltatják. Mint fentebb láttuk, a chorda dorsalis hatására meginduló neurulatio során az ectoderma tovább differenciálódik a velőcsövet alkotó neuroectodermára, valamint a tőle lateralra eső bőrectodermára. A neuroectoderma peremét egyes könyvek „peremectodermaként" nevezik – ebből alakul ki a crista neuralis, valamint a placodectoderma.

A neuroectoderma velőcsővé záródó sejtjeiből alakulnak ki a központi idegrendszer sejtjei – a neuronok, valamint a neuronokat támogató támasztósejtek (glia sejtek). Mivel a látószerv retinalis része központi idegrendszeri eredetű, a látóreceptorok (csapok, pálcikák) is neuroectodermalis eredetűek. A velőcső lumenéből alakul ki a gerincvelő canalis centralisa, valamint az agykamrák rendszere.

28

ANATÓMIA TÚLÉLŐKÖNYV

#anatómiatúléllőkönyv

A velőcső záródását követően az embryopajzs dorsalis felszínét alkotó bőrectoderma származéka az utódot kívülről borító hámréteg, az epidermis, valamint annak minden függeléke (a szőrszálak, a köröm, illetve a bőrben található izzadtság- és faggyúmirigyek).

![img-2.jpeg](img-2.jpeg)
Az ectoderma fejlődése, származékai.

A crista neuralis sejtjei igen szerteágazó fejlődési utakat járnak be. Egyes sejtek a fej- és a nyak régiójának szöveteit adják (mind a kötő- és támasztó szöveteket, mind izomszövetet), míg mások utódai perifériás érző-, valamint perifériás vegetatív idegsejtek lesznek. Egyes crista neuralis sejtek hozzájárulnak a szív septumainak fejlődéséhez, míg mások a felhám keratinocytái közé vándorló, pigment termelő melanocytákat adják.

A placodectoderma nem egységes: oldalanként hat, kör alakú ectoderma megvastagodás alakul ki a velőcső cranialis végétől lateralisa, melyek sejtjei számos különböző szerv létrehozásában vesznek részt.

- az adenohypophysis placod az agyalapi mirigy elülső lebenyének sejtjeit szolgáltatja
- az olfactoricus placod a szaglóhám sejtjeit adja
- a lencseplacod sejtjeiből alakul ki a szemlencse
- a trigeminus placod sejtjei a n. trigeminus (n. V.) pseudounipolaris idegsejtjeivé differenciálódnak
- az oticus placod szolgáltatja a belső fül hártyás labirintusának sejtjeit és a n. vestibulocochlearis (n. VIII.) bipolaris idegsejtjeit
- az epibranchialis placod sejtjeiből pedig a VII-IX-X. agyidegek pseudounipolaris neuronjai fejlődnek

# A mesoderma fejlődése és származékai

Mint fentebb láttuk, a primitív csíkon levándorló sejtek zöme az embryo középső csíralemezét, a mesodermát alakítja ki. A primitív csíkon először levándorló sejtpopuláció hozza létre a gerinchúrt (chorda dorsalis), mely az embryopajzs középvonalában futva a korai embryo merevítő szerkezete, és melynek szerepe van az egyéb struktúrák megjelenésének indukciójában is (sejtjei különböző faktorokat termelve előidézik az ectoderma sejtjeinek osztódását, a velőlemez megjelenését). A chorda dorsalist szokás axialis mesodermának is nevezni. Szerepe a későbbiekben – a gerincesek törzsén belül – csökken, embernél a kifejlett utódban már csak elvétve találjuk meg sejtjeit a csigolyaközti porckorongok (discus intervertebralis) nucleus pulposusaiban, valamint a ligamentum apicis dentisben.

A chorda dorsalis két oldalán elhelyezkedő mesoderma részlet a paraxialis mesoderma (vagy presomita mesoderma), mely – mint a későbbiekben látni fogjuk – a fej-nyak régióban hozzájárul a koponya hátulsó részének kialakulásához, míg ettől caudalisabban a paraxialis mesoderma sejtjei szorosabbra vonják kapcsolódásukat, és hámsejtekhez hasonló morfológiát felveve kialakítják a sejtlabdákra emlékeztető somitákat.

29

ANATÓMIA TÚLÉLŐKÖNYV

#anatómiatúléllőkönyv

A somiták tovább differenciálódva szolgáltatják a medialisabban elhelyezkedő, ún. sclerotomot, valamint a lateralisabban elhelyezkedő ún. dermomyotomot alkotó sejteket. A sclerotom sejtjei hozzák létre a csigolyák és a bordákat, valamint a hozzájuk kapcsolódó inakat, illetve részben az agyhártyákat.

A dermomyotom sejtjei részben a törzs és a végtagok izmait szolgáltatják (ez a myotom), valamint a hát régiójának bőr alatti kötőszövetét (ez a dermatom).

![img-3.jpeg](img-3.jpeg)
A mesoderma fejlődése és származékai.

A paraxialis mesodermától lateralisan elhelyezkedő mesoderma rész az intermedier mesoderma, melynek sejtjei különböző csőszerű képletek létrehozásával (pronephros, mesonephros) hozzájárulnak a férfi és női ivarutak, valamint a metanephroson keresztül a vizeleti szervek kialakulásához.

Az embroypajzs szélén elhelyezkedő oldallemez mesoderma (lateralis mesoderma) már a fejlődése korai szakaszában két nagyobb részre, a somatopleurára, valamint a splanchnopleurára hasad. Előbbi szolgáltatja a végtagok kötő- és támasztószöveteit, utóbbi adja a belső szervek falának kötőszövetes rétegeit (mind a keringési-, a légző- és emésztőrendszerben), valamint a nagy savós hártyák visceralis és parietalis lemezét.

Mint lentebb látni fogjuk, a lefűződés folyamán a splanchnopleura és somatopleura lemezei között kialakuló tér (intraembryonalis coeloma) alakítja ki a későbbiekben a pericardium üregét, a pleuraürt, valamint a peritoneum üregét.

# Az endoderma fejlődése és származékai

Bár az endoderma sejtjei is számítalan szerv kialakításában vesznek részt, fejlődése mégis kevésbé látványos, mint a másik két rétegé. Az endoderma sejtek szolgáltatják az emésztő- és légzőrendszer házhozítását, valamint az emésztő- és légzőrendszerhez kapcsolódó mirigyek mirigysejtjeit (így a nyálmirigyek, a máj- és epehólyag, valamint a hasnyálmirigy, illetve pl. a pajzsmirigy és a mellékpajzsmirigyek sejtjeit). Ugyancsak az endoderma származéka a húgyutak hámja (a húgyhólyag és a húgycső területén), valamint nőben a húvely hámjának egy része. A belső szervek falának többi rétegét az oldallemez mesoderma splanchnopleura része szolgáltatja.

ANATÓMIA TÚLÉLŐKÖNYV

#anatómiatúléllőkönyv

# A lefűződés és a test tengelyei

A háromlemezű embryopajzs gömszerű képződménnyé alakulása a lefűződés, mely tulajdonképpen együtt jár a magzatburkok végso szerkezetének kialakulásával is.

![img-4.jpeg](img-4.jpeg)
A lefűződés az embryo keresztmetszetén: a neurulatioval párhuzamosan elkezdődik a lapos embryopajzs gömbölyűvé fejlődése. Az amnionüreg kitágul, az embryopajzs meggörbül (fölfelé domborúan).

A velőcső további növekedése, az agyhólyagok kifejlődése a háromlemezű embryopajzs cranio-caudalis meggörbülését eredményezi: az embryopajzs feji és farki vége ventralra hajlik. Ezzel párhuzamosan az embryopajzs lateralis szélei is ventral felé hajlanak, miközben az amnionhólyag egyre nagyobb méretűre tágul.

A görbülés következtében az embryopajzs alsó rétegét alkotó endoderma, és a hozzá kapcsolódó szikhólyag egyre inkább bevonódik a legömbölyödő embryoba, kialakítva a majdani emésztőrendszer elsődleges telepét (a bélcsövet).

Az amnionhólyag mindinkább körülnövi az embryo szöveteit, miközben a ventralra hajló embryopajzs lateralis szélei az embryo hasi oldalán a középvonalban összeérnek, majd összeforrnak: ezzel a lépéssel befejeződik a lefűződés, és kialakul a testfal, melyet főleg intraembryonalis somatopleura alkot. A teljes embryot kívülről a bőrectoderma fedi.

![img-5.jpeg](img-5.jpeg)
A lefűződés az embryo keresztmetszetén: az oldalsó barázdák egyre nagyobbak, az amnionhólyag lassan körbeöleli a teljes embryopajzsot. A szikhólyag felső része bevonódik az embryo belsejébe, mint bélcső.

Mint fentebb láthatjuk, a szikhólyag nem vonódik be teljesen a lefűződő embryo belsejébe: az embryo hasi oldalán egy apró nyíláson (köldökgyűrű) keresztül az embryot a méhlepényhez kötő, a döntően a testnyélből kialakuló köldökzsinórba lóg, ahol idővel elsorvad. A szikhólyag köldökzsinórban elhelyezkedő részét a bélcsőhöz kapcsoló, keskeny csatorna a ductus omphaloentericus (vagy ductus vitellinus).

ANATÓMIA TÚLÉLŐKÖNYV

#anatómiatúléllőkönyv

![img-6.jpeg](img-6.jpeg)
A lefűződés az embryo keresztmetszetén: a szikhólyag egy része mint bélcső bevonódott az embryo belsejébe, kialakult a közös testüreg. Az amnionüreg hatalmasra tágult, az embryot a köldökzsinór köti a magzatburkokhoz.

A lefűződés során alakul ki az embryo belső térsége, a közös testüreg (intraembryonális coeloma), melyet a fejlődési későbbi szakaszában az ún. septum transversum, testfali benövések és a plica pleuropericardialisok osztanak fel peritoneum, pericardium és pleuraurre (ld. a Részletes fejlődés tan c. fejezetben)

![img-7.jpeg](img-7.jpeg)
A lefűződés az embryo hosszmetszetén: a fejlődés és farki redő megjelenése. Az amnionüreg egyre inkább kitágul, a szikhólyag elkezd bevonódni az embryo belsejébe.

![img-8.jpeg](img-8.jpeg)
A lefűződés az embryo hosszmetszetén: az amnionüreg egyre inkább körbeöleli az embryot, miközben a szikhólyag egyre inkább annak belsejébe vonódik, mint bélcső.

ANATÓMIA TÚLÉLŐKÖNYV

#anatómiatúléllőkönyv

Ahogy az amnionhólyag egyre inkább kitágul, a korábban kialakult extraembryonalis coeloma fokozatosan megszűnik: az extraembryonalis mesoderma két lemeze újra egyesül, és létrejön az egységes chorionlemez. A magzatburkok végso formája így bentről kifelé az amnioblast, a chorionlemez, a cytotrophoblast és a syncytiotrophoblast. A magzatburkok anyai vérrel teli térségeket tartalmazó megvastagodás pedig maga a méhlepény (placenta).

A lefűződés eredményeként az utód az amnionhólyag folyadékában (magzatvíz, vagy amnionfolyadék) lebeg, testét a köldöktályról kiinduló, extraembryonalis mesodermából álló, és amnionhámmal fedett köldökzsinór (chorda umbulicalis) köti a magzatburkok placentaris részéhez.

![img-9.jpeg](img-9.jpeg)
A lefűződés az embryo hosszmetszetén: az amnionüreg hatalmasra tágul, a magzatburkok elnyerik végso formájukat.

A test irányai, tengelyei már relatíve a fejlődés korai szakaszában meghatározódnak. Az epiblast kialakulása meghatározza a dorso-ventralis tengelyt: a hypoblast az embryo majdani hasi, az epiblast a majdani háti oldalon helyezkedik el.

A primitív csík megjelenése meghatározza az embryo majdani feji (cranialis) és farki (caudalis) végét: a primitív csík az epiblast caudalis végén jelenik meg. Ugyancsak meghatározza a lateralis- és medialis irányultságot, lévén a majdani hát középvonalának megfelelően fut.

A lefűződéssel a fejlődés koránt sem ér véget: legjava, a szervek további differenciálódása és növekedése csak ezután következik. Az alábbiakban szemügyre vesszük a méhlepény és a magzatburkok változásait a várandósság alatt, majd nagy általánosságban áttekintjük a várandósság második- és harmadik trimeszterének eseményeit, valamint a születés körülményeit. Az egyes szervek, szervrendszerek fejlődésének részleteit ld. a Részletes fejlődés tan c. fejezetben.

33

ANATÓMIA TÚLÉLŐKÖNYV

#anatómiatúléllőkönyv

# A méhlepény és a magzatburkok változása

Ahogy fentebb láttuk, a második héten a blastocysta külső rétegét alkotó cytotrophoblast és syncytiotrophoblast intenzív fejlődésnek indult. A syncytiotrophoblast főleg az embryonalis póluson nőtt hatalmasra, majd a fejlődés 13-14 napja környékén az endometrium anyai ereinek erodálásával megkezdődött az uteroplacentaris keringés: a syncytiotrophoblast lacunái megteltek anyai vérrel.

![img-10.jpeg](img-10.jpeg)
Az uteroplacentaris keringés kialakulása: a trophoblast sejtek megtámadják az endometriumban haladó anyai arteriolákat.

Az anyai erek erodálásán (tulajdonképpeni kilyukasztásán) túl még egy folyamat megkezdődik ekkor: a trophoblast sejtjek az anyai endometrium arteriolák (a. spiralis) simaizom sejtjeinek pusztulását okozzák, majd részben átveszik azok helyét. Az uteroplacentaris keringés ezen mozzanata rettentően fontos: ez biztosítja egyrészt a placenta megfelelő véráramlását, valamint az uteroplacentaris rendszer alacsony intravascularis nyomását (tudniillik az arteriolák simaizom sejtjei szabályozzák a test perifériás vascularis ellenállását, azaz azt az ellenállást, mellyel szemben a szívnek dolgoznia kell). Az a. spiralisok trophoblast inváziójának elmaradása a placenta véráramlásának elégtelenségéhez vezethet, valamint az anyában a várandósság alatt jelentős vérnyomás emelkedéssel jár, mely súlyos kórállapotok (preeclampsia, eclampsia) alapja lehet.

A harmadik hét kezdetére a lacunák hatalmasra tágulnak. A blastocysta külső falát képező cytotrophoblast az embryonalis póluson intenzíven osztódni kezd, és a cytotrophoblast sejtek oszlop-szerűen betüremkednek a syncytiotrophoblast rétegbe. A syncytiotrophoblasttal fedett, belsejében cytotrophoblastot tartalmazó, az anyai vérrel telt lacunákba nyúló ujj szerű képződmények a primer bolyhok (primer villus).

![img-11.jpeg](img-11.jpeg)

ANATÓMIA TÚLÉLŐKÖNYV

#anatómiatúléllőkönyv

A cytotrophoblasthoz hasonló sejtosztódás az extraembryonalis mesodermában is lejátszódik, a keletkező sejtek ugyancsak betüremkednek a korábban kialakult primer bolyhokba, így létrehozva a mesodermával kitöltött secunder bolyhokat.

Végezetül az extraembryonalis mesodermában kialakuló magzati erek megjelenésével létrejön a tertier, vagy más néven definitív boholy, és ezzel megkezdődik a valódi uteroplacentaris és foeto-placentaris keringés (a placenta magzati erei összeköttetésbe kerülnek az intraembryonalis erekkel).

![img-12.jpeg](img-12.jpeg)
A trophoblast struktúrája a fejlődés 13. (fent) és 14. napján (lent).

A syncytiotrophoblast lacunák hatalmasra tágulnak és egységes, syncytiotrophoblasttal határolt üregrendszerré alakulnak (intervillosus tér). A kialakult bolyhok között vannak olyanok, melyek hatalmas oszlopokként átérnek az intervillosus téren, és a placenta „plafonján" tapadnak. A syncytiotrophoblaston belül kialakuló cytotrophoblast oszlopok ezeken keresztül ugyancsak átterjednek a „plafonig": a placenta anyai felszínén egy cytotrophoblast réteg jön létre. Fontos, hogy az anyai vér (mely a syncytiotrophoblast lacunáiba ömlik) továbbra is csak syncytiotrophoblasttal érintkezik, a cytotrophoblastot végig syncytiotrophoblast választja el az anyai vértől – a cytotrophoblast mindazonáltal kapcsolatba kerül az anyai endometriummal. A teljes intervillosus téren átérő bolyhok a tapadóbolyhok, míg az intervillosus térbe „szabadon" belógó bolyhok a szabad bolyhok.

![img-13.jpeg](img-13.jpeg)
A trophoblast (illetve a kialakuló méhlepény) a fejlődés 18. (balra) és 21. (jobbra) napján.

ANATÓMIA TÚLÉLŐKÖNYV

#anatómiatúléllőkönyv

A syncytiotrophoblast a felszínükön igen kevés magzati fehérjét megjelenítő sejtekből áll, így az anyai vérben található fehérvérsejtek elől mintegy elrejti a magzat többi részét. Ne feledjük, hogy a magzat közel 50%ban idegen az anyai immunrendszer számára, hiszen kromoszómainak felét az apától kapta. A magzat ennél fogva idegen test, melyet az immunreakció elpusztíthat. A kevés magzati fehérjét megjelenítő syncytiotrophoblast mellett egyéb immunszuppresszív mechanizmusok is biztosítják a magzat anyai immunrendszerrel szembeni védettségét.

![img-14.jpeg](img-14.jpeg)
A méhlepény egy hasábjának szerkezete. A vér eltávolítva az intervillosus terekből.

A méhlepény (placenta) fejlődésének későbbi szakaszában a magzat lefűződésével a magzatburkok is elnyerik végső formájukat, így ekkorra a méhlepény magzati oldalának alapját (kvázi legbelső rétegét) az amnionhám (amnioblast) adja.

A placentával szomszédos anyai endometrium (decidua basalis) sejtjei helyenként aktívan osztódni kezdenek, és a placenta felszínét egy-egy vékony sávban betüremítik annak lumene felé (az intervillosus tér felé). Ezek az anyai septumok (septum placentae), melyek az anya felől nézve a placenta felszínét 12-25 sokszögletű hasábra (cotyledo) osztják.

A várandósság előrehaladtával a létrejött tertier bolyhok szerkezete is átalakul. A tertier bolyhok kialakulása környékén az intervillosus térben található anyai vérből az oxigénnek és tápanyagoknak át kell lépniük a syncytiotrophoblaston, a cytotrophoblaston, a cytotrophoblast alatt elhelyezkedő membrana basalison, a mesodermán, a magzati kapillárist körbefogó membrana basalison és a magzati kapilláris endothel sejtjein – azaz 6 rétegen.

36

ANATÓMIA TÚLÉLŐKÖNYV

#anatómiatúléllőkönyv

![img-15.jpeg](img-15.jpeg)
A bolyhok finomszerkezetének változása a placenta érése során: a tertier boholy (balra) és az érett tertier boholy (jobbra).

Az oxigén és a tápanyagok magzati erekbe, valamint a szén-dioxid és a salakanyagok anyai vérbe diffundálásának mértékét megszabja az egyes anyagok koncentráció gradiense, a diffúziós távolság, a rendelkezésre álló felszín, valamint a diffúzióra rendelkezésre álló idő.

A magzat fejlődésével és növekedésével tápanyag igénye, valamint a salakanyagok eltávolítása iránti igény folyamatosan nő.

Az anyagok koncentráció gradiense relatíve szűk határok között változtatható, így az jelentősen nem járulhat hozzá az egyre növekvő igények kielégítéséhez. Hasonló a helyzet a diffúzióra rendelkezésre álló idővel – a keringés sebessége nem képes jelentős mértékben megváltozni. Mivel a placenta növekedése sem végtelen, a diffúzióra rendelkezésre álló felszín nagysága sem nőhet a végtelenségig.

A placenta érése során az eredetileg a bolyhok közepén futó magzati kapillárisok egyre inkább a bolyhok szélére tolódnak, miközben a szabad bolyhok területéről a cytotrophoblast sejtek nagy része eltűnik (a sejtek apoptosissal elpusztulnak).

A kapilláris, valamint a cytotrophoblast membrana basalisa végül összeolvad egyetlen réteggé – ha utánaszámolunk, a kezdeti 6 rétegből mindössze 3 rétegre redukálódott a magzati és anyai vér közötti távolság (a legjelentősebb távolságcsökkenést a kapillárisok boholy szélére tolódása, valamint a cytotrophoblast részleges eltűnése adja). A lerövidült diffúziós távolság sokkal nagyobb mennyiségű anyag kicserélődését teszi lehetővé ugyan annyi idő alatt.

![img-16.jpeg](img-16.jpeg)
A magzatburkok (fent) és a köldökzsinór (lent)fejlődése. A köldökzsinór keresztmetszete az utódba való belépés környékén készült.

ANATÓMIA TÚLÉLŐKÖNYV

#anatomiatúlelőkönyv

Az emberi méhlepény fejlődésének érdekessége, hogy a cytotrophoblast sejtek syncytiotrophoblastta fúzionalásában szerepet kap egy ún. syncytin nevű fehérje, melynek génje az emberi 7. kromoszóma hosszú karján helyezkedik el. A különös ebben a génben (és a génről termelődő fehérjében), hogy nem emberi eredetű. Evolúcióink egy pontján valamely ősünk megfertőződött egy humán endogén retrovirusnak (HERV) nevezett virussal. A virus génjei által kódolt egyik fehérje feladata az volt, hogy a vírus a megfertőzendő sejthez kötődhessen, majd membránja azzal összeolvadhasson, és a vírus bejusson a gazdasejtbe. A retrovirusokra jellemző, hogy genetikai állományuk integrálódik a megfertőzött sejt DNS láncába (a HIV virussal is ez történik a fertőzött sejtekben). Minden valószínűség szerint valamely ősünkben ez a vírus valahogy megfertőzött egy ivarsejtet, mely az egy másik ivarsejtet fúzionalva új utódot hozott létre – így az új utód minden sejtje tartalmazta a vírus genetikai állományát is. Sokmillió évnyi mutáció következtében a mi DNS láncunkba épült vírus genetikai állománya teljesen inaktívvá vált, de úgy tűnik, hogy az eredeti vírus egy génje – sokat változott formában – működőképes maradt. Az emberi placenta kialakulása ezáltal egy idegen eredetű, de saját céljainkra fordított génszakasz eredménye. Jelen tudásunk szerint genetikai állományuk közel 8%-a az őseinket megfertőző vírusoktól származik.

A méhlepény tárgyalása során meg szokás különböztetni a placenta foetalist, valamint a placenta maternalist. Előbbi a fentebb tárgyalt rétegek és struktúrák összessége. A placenta maternalis az anyai méhnyálkahártya azon része, mely közvetlen kapcsolatba kerül a placenta foetalis cytotrophoblastjával, és amely az anyai septumokat is adja: ez a decidua basalis.

A méhnyálkahártya azon része, mely az utódot a méh ürege felé fedi, a decidua capsularis, míg a méh átellenes oldalán elhelyezkedő nyálkahártya a decidua parietalis.

![img-17.jpeg](img-17.jpeg)
A fejlődő magzat és a méh: a 8. hét (balra) és a 4. hónap környékén (jobbra).

A magzatburkok célja (a placentával együtt) a magzat táplálása és védelme. Utóbbi legfontosabb eleme az amnionhólyagot kitöltő amnion olyadék, melynek köszönhetően a magzat mintegy a súlytalanság állapotában lebeg. A folyadékot kezdetben az amnionhám termeli, majd a magzat fejlődésével a termelés fokozatosan áttevődik a magzat veséibe. A termelt folyadék részben felszívódik az amnionhám irányába, részben a magzat száján keresztül (a magzat kortyolgat az amnionfolyadékból) az emésztőrendszer hámján szívódik fel. Bármely rendszer sérülése a magzatvíz túlzott, vagy elégtelen mennyiségéhez vezet.

A szülés során a magzatburok megreped, a mazgatvíz (amnionfolyadék) a hüvely irányába elfolyik. A burok meg nem repedése a szülés során (azaz a burokban születés) életveszélyes állapot: ekkor ugyanis a magzat tulajdonképpen a magzatburkokkal együtt jön világra – a magzatburkok pedig (placentaris részükön keresztül) a magzat gázcseréjét biztosítják. Mivel a magzat még mindig a folyadékterben helyezkedik el, amikor a placentaris ellátás megszűnik, a magzat megfulladhat!

A lefűződés során a testnyélből kialakuló, amnionhámmal borított képlet a köldökzsinór (chorda umbilicalis), mely az utódot a placentához kapcsolja. A chorda umbilicalis kötőszövetében 1 vénát és 2 artériát, valamint a szikhólyag elsorvadó fejlődési maradványát találjuk.

38

ANATOMIA TULELOKONYV

#anatomiatulélokonyv

![img-18.jpeg](img-18.jpeg)
A dizygoticus ikerterhesség: két, külön megtermékenyített petesejtből kialakuló két zygota, különálló méhlepények és magzatburkok.

Az egypetéjű utódok magzatburkainak szerkezete attól függ, hogy sejtjeik mikor különbültek el egymástól.

A fejlődés legkorábbi szakaszában, azaz még az első hét eseményei, a szedercsíra kialakulása során egymástól elszakadó sejtek teljesen önállóan, különállóan alakítják ki magzatburkaik minden rétegét.

A második hét eseményei során, az embryocsomón belül két csoportra szakadó sejtekből fejlődő egypetéjű ikrek bár külön-külön amnionhólyaggal rendelkeznek, chorionlemezük, illetve méhlepényük közös.

# Az ikerterhességek

Az ikerterhesség kettő, vagy több utód egyidejű méhen belüli fejlődését jelenti, a jelenség többféleképp is kialakulhat.

Az ún. kétpetéjű (dizygoticus) ikrek esetén a petefészek ciklikus működése a ciklus 14. napján valamiért nem egy, hanem kettő, avagy több petesejt kilökődését eredményezi, melyeket külön-külön egy-egy hímivarsejt megtermékenyíti. A két, genetikailag egymástól különböző zygota a méhnyálkahártya más-más pontján beágyazódva alakítja ki saját szöveteit, valamint magzatburkait. Olykor, utólagosan előfordulhat, hogy a magzatburkok egymás közelébe érve fúzionalnak, mely a két utód közötti véráramlás kialakulásához vezethet. A dizygoticus ikrek egyebekben tulajdonképpen egyszerű testvérek, akik a véletlen folytán egyszerre fejlődnek a méhben.

Az egypetéjű (monozygoticus) ikrek egyetlen petesejt és hímivarsejt fúziójából kialakuló zygotából fejlődnek. A zygota osztódásai során bármely lépésben a keletkező blastomerek egymástól történő elszakadása két, genetikailag tökéletesen megegyező, de egymástól függetlenül fejlődő utód kialakulásához vezet.

![img-19.jpeg](img-19.jpeg)
A monozygoticus ikrek: a fejlődés korai stádiumában (balra), a második hét során (középen), és a fejlődés későbbi stádiumában szétválva (jobbra).

ANATÓMIA TÚLÉLŐKÖNYV

#anatómiatúléllőkönyv

A fejlődés későbbi szakaszában, a harmadik hét eseményei során elkülönülő sejtcsoportokból fejlődő utódok teljes egészében egy magzatburok rendszerrel rendelkeznek, azaz egy **amnionhólyagon** belül helyezkednek el.

# A fejlődés a harmadik hónaptól a születésig

A fejlődés harmadik hónapjától kezdődő időszakot **magzati**, avagy **foetalis periódusnak** nevezzük, a fejlődő utód ettől kezdve pedig a magzat (**foetus**) elnevezést kapja.

Míg az **embryonális időszak** legfontosabb eseménye a szervek kialakulása, addig a **magzati periódusban** főleg a szervek növekedése, illetve szöveti érése (a sejtek további differenciálódása) történik a már korábban kialakult szervkezdeményekből.

Az emberi várandósság az utolsó menstruációtól számolva átlagosan 280 napig (40 hétig) azaz közel 9 hónapig tart, pontosabban számítva a fogantatás után 266 nap (38 hét) elteltével várható a születés. Mivel a fogantatás pontos időpontját nehéz meghatározni, így a gyakorlatban az utolsó menstruációtól számoljuk a várandósságot (mely teoretikusan 14 nappal a fogantatás előtt volt).

A harmadik hónap kezdetén a magzat már egészen emberi külső jegyekkel rendelkezik, testarányai azonban jelentősen eltérnek mind a felnőttkori, mind a születéskori arányoktól. A harmadik hónapban a magzat feje a teljes testhossz egyharmadát teszi ki! A harmadik hónap kezdetén jellemzően a fej lateralis oldalain elhelyezkedő szemek az arc elülső régiójába húzódnak, valamint a fülek is elnyerik majdnem végleges pozíciójukat, ezzel a magzat arca sokkal jobban hasonlítani kezd az emberi arcra.

![img-20.jpeg](img-20.jpeg)
A magzat intrauterin fejlődése és a testarányok változása.

A 6. és 12. hetek között, mivel a bélrendszer fejlődése gyorsabb, mint a magzati test növekedése, a kialakuló bélkacsok a köldökgyűrűn keresztül a köldökzsinórba türemkednek: ez az ún. fiziológiai köldöksérv, mely a 12. hét után – a magzat gyors növekedése folytán – megszűnik.

A negyedik és ötödik hónap az intenzív növekedés időszaka, ekkora a magzat eléri a születéskori testhossz közel felét. A magzat testfelszínét finom, fehéres szőrzet (**lanugo**) borítja. Ugyancsak erre az időszakra tehető a magzatmozgások intenzívebb megjelenése, melyet az anya már gyakorta észlel.

A méhen belüli (intrauterin) fejlődés második felében a magzat súlya jelentős gyarapodásnak indul. Számos szerv érése zajlik ekkor, így a 6-7. hónap környékén megszülető magzat túlélési esélyei kérdésesek.

ANATÓMIA TÚLÉLŐKÖNYV

#anatómiatúlelőkönyv

A 8-9. hónapban a magzati subcutisban felhalmozódó zsírszövet miatt a magzat körvonalai lekerekednek, a bőrön a faggyúmirigyek termelte zsíros anyag, a vernix caseosa jelenik meg. Ugyancsak a 8-9- hónapban (a 32 - 36. hetek között) a magzat fejjel lefelé fordul a méh üregében, mintegy előkészülve a születésre.

A születés idejére a magzat súlya 3000-3500 g közötti, testhossza 50 cm körüli.

# A születés

Az intrauterin fejlődés a születéssel (partum, vagy parturitio) végződik. A várandósság során a méh simaizomzata (myometrium) elsődlegesen a magas progeszteron szint miatt relaxált állapotban marad. A várandósság előrehaladásával a myometriumot alkotó simaizomsejtek ioncsatornák, valamint gap junctionok termelésébe kezdenek. A növekvő magzat, illetve mozgásai egyre inkább megnyújtja a méh simaizomzatáta, amelyre az egyre fokozódó tónussal, összehúzódással válaszol.

A placenta vérátáramlása a várandósság 8. hónapja körül éri el maximumát, a 9. hónapra kapacitása kissé csökken. Az növekvő magzat ebből adódó enyhe, fiziológiai stressz állapota fokozza a magzati kortizol termelést, mely megváltoztatja például a placenta fiziológiáját. A magzati kortizol termelés fokozódása a placenta ösztrogén termelésének emelkedését idézi elő, mely pedig a méhben fokozott prosztaglandin szintézist okoz – a prosztaglandinok (PGE2, PGF2a) fokozzák a méhizomzat összhúzékonyságát. Tulajdonképpen a prosztaglandinok indítják el a szülést.

A korábban legfontosabb méhösszehúzó vegyületnek tartott oxytocin, melyet az anya hypopthalamusá termel, a szülés kezdeti szakaszában még csak alacsony koncentrációban található meg az anyai vérben, így a méhizomzatra gyakorolt hatása nem túl jelentős. A szülés második szakaszában, a méhizomzat terminális összehúzódásaiban szerepe kifejezetten fontos.

A szülés közeledtével a méhösszehúzódások intenzitása (amplitúdója), valamint gyakorisága is fokozódik. A szülésre felkészülve a méhnyak (cervix uteri) megrövidül, a méhszaj kitágul, teljesen megnyílik (eltűnik). A folyamat végére a méh és a hüvely átmenet nélküli, egységes csővé alakul, kialakítja a szülőcsatornát (canalis parturiens), melynek alsó részéhez a medencefenék izmai is hozzájárulnak.

![img-21.jpeg](img-21.jpeg)
A magzat testhelyzete a várandósság végéhez közeledve (fent), valamint a szülés (parturitio) három fázisa: a tágulási szak (balra), a kitolási szak (középen) és a placentaris szak (jobbra).

ANATÓMIA TÚLÉLŐKÖNYV

#anatómiatúléllőkönyv

Mivel a magzat fejkörfogata (koponyájának átmérői) meghaladják a csontos medence (illetve a lágyrészek miatt még inkább szűk szülőcsatorna) egyes átmérőit, a magzat csak forgómozgást végezve képes áthaladni a szülőcsatornán. A magzati koponya legnagyobb átmérője az anterio-posterior (avagy fronto-occipitalis) átmérő, mely a medencebemenet legnagyobb átmérőjébe, a harántátmérőbe illeszkedik – a várandósságok többségében úgy, hogy a magzat arccal az anya jobb oldala felé tekint.

A szülés első fázisa az ún. tágulási szak. A magzat feje ekkor már a medencebemenetbe illeszkedik, a méhnyak fokozatosan rövidül, illetve a méhszaj kitágul, míg nem teljesen eltűnik (ennek sebessége attól is függ, hogy hanyadik várandósságról beszélünk). A magzatburkok megrepedésével az amnionfolyadék elfolyik a hüvely irányába, mely még inkább fokozza a magzat fejének medencebemenetben történő rögzülését.

A szülés második fázisában (kitolási szak) a méhkontrakciók hatására a magzat feje egyre mélyebbre kerül a medencében, miközben elvégzi az ún. belső forgást. Mivel a medence üregének legnagyobb átmérője a ferde átmérő, a magzat csak úgy tud áthaladni, ha fejének legnagyobb átmérője (az antero-posterior) befordul ebbe az irányba.

A medencekimenet közelébe érve a magzat feje a kimenet legnagyobb, egyenes átmérőjébe illeszkedik, úgy, hogy a magzat az anya háta felé tekint. A magzat tarkója mintegy megtámaszkodik az anya symphysis alatt, majd a magzat feje lassan kigördül (mintegy dorsalflectálja a fejét) a szülőcsatorna külső nyílásán. A magzat ekkor még egyet fordul (általában az anya jobb combja irányába), mely forgás a medencén éppen áthaladó vállak miatt jön létre. A kitolási szak hosszúsága 30-60 perc között változik.

A szülés harmadik fázisa a placentaris szak, mely az újszülött megszületését követő 5-20 perc, és amely a magzatfüggelékek (magzatburkok, placenta) megszületését foglalja magába.

A születés befejeződésével a magzat intrauterin fejlődése véget ér, és megkezdődik az újszülött adaptációja a méhen kívüli élethez. Az egyes szervek további érése még akár évekig eltart a gyermeki életkor folyamán!

A születést követően a magzati-szülői kötődés kialakulásában rettentően fontos a test-test kontaktus!

![img-22.jpeg](img-22.jpeg)
2. A magzat fejének legnagyobb (fronto-occipitalis) átmérője az anyai medencebemenet harántátmérőjébe illeszkedik.

![img-23.jpeg](img-23.jpeg)

![img-24.jpeg](img-24.jpeg)

1. A magzat feje rögzül a medence bemenetben.

![img-25.jpeg](img-25.jpeg)
4. A magzati fej újabb rotációjával a fronto-occipitalis átmérő a medence kimenet egyenes átmérőjébe illeszkedik.

![img-26.jpeg](img-26.jpeg)
5. A magzati fej lassan kigördül a szülőcsatorna külső nyílásán (mintegy extendál). Ahogy a váll belép a szülőcsatornába, a már kilépett fej az anya jobb combja felé fordul.

![img-27.jpeg](img-27.jpeg)
3. A magzati fej rotációjával a fronto-occipitalis átmérő a medence üregének ferde átmérőjébe illeszkedik.
6. A magzat megszületését követő 5-20 percben a méhlepény is világra jön.

A magzat születése.

DR. BARTHA ÁRPÁD LÁSZLÓ

# 3c. fejezet

# A perifériás idegrendszer
anatómiája

![img-28.jpeg](img-28.jpeg)

#anatómiatúléllökonyv

Vezetékeken száguldó üzenetek.

ANATÓMIA TÚLÉLŐKÖNYV

#anatómiatúléllőkönyv

# Tartalomjegyzék

Előszó ... 2

A perifériás idegrendszerről általánosságban ... 3

Az agyidegek anatómiája ... 4

A szaglóideg ... 4

A látóideg ... 4

A szemmozgató agyidegek ... 5

A közös szemmozgató ideg ... 5

A sodorideg ... 6

A távolító ideg ... 7

A háromosztatú ideg ... 8

A „szemüregi ág” ... 9

A „felső állcsonti ág” ... 11

Az „alsó állcsonti ág” ... 13

Az arcideg ... 18

A halló-helyzetérző ideg ... 22

A nyelv-garat ideg ... 24

A bolygóideg ... 27

A járulékos ideg ... 33

A nyelv alatti ideg ... 34

A gerincvelői idegek anatómiája ... 37

A gerincvelői ideg hátulsó ágai ... 39

A nyaki fonat idegei ... 39

A karfonat és a felső végtag idegei ... 41

A n. axillaris ... 43

A n. radialis ... 43

A n. ulnaris ... 44

A n. medianus ... 45

A felső végtag bőrbeidegzése ... 48

A bordaközi idegek és a törzs idegei ... 50

Az ágyéki és a keresztcsonti fonat, valamint az alsó végtag idegei ... 51

A n. genitofemoralis ... 53

A n. cutaneus femoris lateralis ... 53

A n. femoralis ... 53

A n. obturatorius ... 53

A n. ischiadicus ... 55

A lábszár és a láb idegei ... 55

Az alsó végtag bőrbeidegzése ... 58

A szegmentális beidegzés ... 59

A felső végtag szegmentális beidegzése ... 61

Az alsó végtag szegmentális beidegzése ... 61

ANATOMIA TULELOKONYV

#anatomiatulelokonyv

# Előszó

Az Anatomia Túlélőkonyvek azért születtek, hogy az anatomia tanulása könnyebb és gyorsabb legyen. A jegyzetek célja az, hogy mindazon területekről megfelelő mennyiségű magyarázatot adjon, melyek előfordulhatnak a demonstráción, vizsgán, vagy későbbi, orvosi munkád során. Az elkészítéséhez számtalan forrást, egyéb tankönyvet és publikációt felhasználtam, így próbálva minél inkább lefedni a témákat, és teljeskörű tudást, magyarázatot adni az egyes jelenségekről.

A Túlélőkonyveket negyedéves egyetemistaként kezdtem el szerkeszteni. Kezdetben egyszerű jegyzet volt, tankönyvekből összeszedett információkkal, képekkel. Az évek során kezdett kiforrni egy egységes, jól tanulható jegyzet, mely saját illusztrációkat, összefoglaló táblázatokat, magyarázatokat tartalmaz.

A jegyzetek megírása hosszadalmas folyamat, melyre általában este, a kórházban töltött munkaórák után kerül sor. Megírásuk hosszadalmas folyamat, valamint a honlap fenntartása is költségeket jelent. Ezért kérlek, ha megteheted, a jegyzeteket eredeti forrásból, a https://anatjegyzet.hu/ oldalon vásárold meg, így támogatva azt, hogy a Túlélőkonyvek lefedte témakörök tovább bővülhessenek, illetve azok még sokak számára elérhetőek legyenek.

Amennyiben úgy érzed, hogy nincs lehetőséged megvenni a jegyzeteket, de a sikeres vizsgához szükséged lenne rájuk, kérlek, írj egy üzenetet a „Kapcsolat” fülön keresztül, és megtaláljuk a megoldást!

A jegyzetben esetlegesen előfordulhatnak elírások. Ezért előre is elnézésedet kérem, és arra kérlek, ha ilyenre bukkansz, írd meg a weboldalon található „Kapcsolat” fülön keresztül, hogy mihamarabb javításra kerülhessen!

Fontos: a Túlélőkönyv nem helyettesíti a hivatalos egyetemi jegyzeteket és tankönyveket. Pusztán a tananyag jobb, könnyebb megértésének céljából jött létre.

![img-29.jpeg](img-29.jpeg)

ANATÓMIA TÚLÉLŐKÖNYV

#anatómiatúléllőkönyv

# A perifériás idegrendszerről általánosságban

A perifériás idegrendszer tulajdonképpen nem más, mint az agyban, valamint a gerincvelőben ülő mozgató- és preganglionaris vegetatív idegsejtek (centrális vegetatív idegsejtek), az érződúcokban ülő pseudounipolaris érző idegsejtek, valamint a vegetatív dúcokban ülő (post)ganglionaris vegetatív idegsejtek¹ axonjaiból álló kötegek (idegek) rendszere, melyekhez maguk a dúcok (érző- és vegetatív dúcok) is hozzátartoznak. Mivel a helyzet szerinti felosztás (központi- és perifériás idegrendszer) mellett a funkcionális felosztást (motoros-, sensoros- és autonóm idegrendszer) is fontos figyelembe venni, jelen fejezetben bár egységesen tárgyaljuk a perifériás idegrendszert, az ezt követő fejezetet külön az autonóm idegrendszernek szenteljük majd.

A fejezetben először sorra vesszük az agyidegeket, kilépési helyeiket, valamint ágrendszerüket, illetve az egyes ágakat alkotó axonok tulajdonságait (milyen típusúak az adott idegágak) és a hozzájuk tartozó agyidegmagokat. Tanulás során is célszerű ezt a módszert követni: először érdemes begyakorolni az adott ideg ágainak nevét és oszlási sorrendjét, majd ha ez már magabiztosan megy, akkor érdemes szemügyre venni hogy az adott ágak milyen típusú axonokból állnak össze, illetve hogy pontosan hol találjuk az adott ágba axont bocsátó neuront.

Utóbbi azért fontos, mert általánosságban elmondható, hogy egy adott ideg lehet tisztán mozgató, vagy tisztán érző, ugyanakkor testünk legtöbb idegága mind motoros-, mind sensoros axonokat tartalmaz, így kevert idegnek tekintendő. Adott idegág sérülésekor a látott tünetet az fogja meghatározni, hogy milyen típusú axonokat tartalmaz.

Mint lentebb látni fogjuk, a motoros idegsejtek (harántcsíkolt izmokat ellátó somatomotoros idegsejtek, garatívból fejlődő harántcsíkolt izmokat ellátó branchialmotoros idegsejtek, valamint a mirigyeket és simaizmokat beidegző visceromotoros általános idegsejte) mindig a központi idegrendszerben ülnek (az agytörzs agyideg magjaiban vagy a gerincvelőben), és innen bocsátják axonjaikat az egyes idegekbe. Az elsődleges érző idegsejtek (a testfalat beidegző somatosensoros általános, a zsigereket ellátó viscerosensoros általános, az ízérzésért felelős viscerosensoros speciális és a halló-helyzetérző rendszer somatosensoros speciális idegsejtjei) mindig pseudounipolaris idegsejtek (kivéve a somatosensoros speciálisak, mert ezek bipolaris idegsejtek), melyek a test valamely érződúcában (az agyidegek érződúcaiban, vagy a ganglion spinalékban) foglalnak helyet, és centrális axonjaikat innen bocsátják az agy- és a gerincvelő centrális érzőneuronjaihoz, míg perifériás axonjaik kialakítják az ideg dúctól lateralra eső ágrendszerét.

![img-30.jpeg](img-30.jpeg)
A szaglóideg (n. olfactorius, n. l.) anatómiája.

¹ Valójában ezek a ganglionokban ülő, perifériás vegetatív neuronok (tehát ganglionaris neuronok), de valamiért a postganglionaris neuron kifejezés terjedt el – ezért a zárójeles forma. Az ezen neuronokat ellátó preganglionaris vegetatív idegsejtek a centrális vegetatív neuronok (tehát még az agyban vagy gerincvelőben foglalnak helyet).

ANATÓMIA TÚLÉLŐKÖNYV

#anatómiatúlelőkönyv

# Az agyidegek anatómiája

Az agyidegek (nervi craniales) 12 pár axonkösegként lépnek ki az agy döntően agytörzsi területeiről, ez alól pusztán az I. és II. agyidegek képeznek kivételt. Számozásuk római számmal történik, I-től XII-ig, cranialtól caudal felé.. Funkciójuk szempontjából az I., II. és VIII. agyidegek érzékszervi agyidegek, melyek részletes tárgyalását ld. Az érzékszervek anatómiája fejezetben – itt csak röviden beszélünk róluk.

# A szaglóideg

A szaglóideg (n. olfactorius, n. I.) tulajdonképpen a közös orrjárat (meatus nasi communis) legfelső részének (regio olfactoria) nyálkahártyájában helyet foglaló primer érzékhámsejtek (szaglóhám) axonjaiból (fila olfactoria) áll össze.

Az axonok az os ethmoidale lamina cribrosáján (foramina cribrosa) keresztül lépnek be a koponyába, ahol átfúrják a dura mater encephalit is, majd belépnek az agykéreg paleopalliumához tartozó bulbus olfactoriusba, és szinaptizálnak az ott elhelyezkedő mitrális- és panacsos sejtekkel. A szaglórendszer működésének részleteit ld. Az érzékszervek anatómiája c. fejezetben.

|  A szaglóideg (n. olfactorius, n. I.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  bulbus olfactorius | lamina cribrosa (foramina cribrosa) | lamina cribrosa (foramina cribrosa) | nincsenek, érzékszervi agyideg | nincsenek, érzékszervi agyideg  |

# A látóideg

A látóideg (n. opticus, n. II.) ugyancsak speciális agyideg, mivel a retina ganglionsejtjeinek axonjaiból áll össze. Az axonok a szemgolyó hátulsó pólusán kilépve létrehozzák az ideget, melyre a szemgolyó külső rétegének (tunica fibrosa) folytatásaként húzódik rá a dura mater encephali (tehát a látóideg esetén az ideg hamarabb lép ki a koponyából, mint lép át a kemény agyhártyán): a duralis kilépés a szemgolyóba való belépésnél van.

Ezután az ideg hátra húzódik az orbita tengelyében, majd a külső szemizmok eredéséül szolgáló gyűrűn (anulus tendineus communis Zinni) áthaladva a canalis opticuson át belép a koponya középső gödrébe (fossa cranii media). Közvetlenül ettől hátra az egyes szemekből érkező axonok részben kereszteződnek (csak a retina ún. nasalis oldaláról érkező axonok), kialakítva ezzel a látóideg kereszteződését (chiasma opticum). Ettől hátrafelé az „ideg” nevet vált, és mint tractus opticus hivatkozunk rá. Ezek végül a diencephalon corpus geniculatum lateraléjában (CGL) végződnek. A látóideg és a látás anatómiájának részleteit ld. Az érzékszervek anatómiája c. fejezetben.

![img-31.jpeg](img-31.jpeg)
A látóideg (n. opticus, n. II.) anatómiája.

|  A látóideg (n. opticus, n. II.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  CGL / diencephalon | szemgolyó (bulbus oculi) | canalis opticus | nincsenek, érzékszervi agyideg | nincsenek, érzékszervi agyideg  |

ANATÓMIA TÚLÉLŐKÖNYV

#anatómiatúléllőkönyv

# A szemmozgató agyidegek

A szemgolyó mozgatásáért felelős izmok beidegzését három agyidegpár, a n. oculomotorius (n. III.), n. trochlearis (n. IV.) és n. abducens (n. VI.) látják el. Hasonló felépítésük, valamint elágazódási területük miatt célszerű őket együtt tárgyalni.

# A közös szemmozgató ideg

A közös szemmozgató ideg (n. oculomotorius, n. III.) a mesencephalonból előrefelé lép ki a fossa interpeduncularis területén (sulcus oculomotorius), majd innen a cisterna interpeduncularisban húzódik előrefelé két artéria, az a. cerebri posterior és az a. cerebelli superior között. A dura mater encephali képezte plica petroclinoidea anterior és plica petroclinoidea posterior között átlép a durán, majd a sinus cavernosus oldalfalában halad előre. Innen a fissura orbitalis superioron keresztül belép az orbitába. A szemizmok eredéséül szolgáló anulus tendineus communis Zinnin is átlépve a n. oculomotorius (n. III.), a n. opticus (n. II.) lateralis oldalán haladva két ágra oszlik.

Felső ága (ramus superior) beidegzi a m. levator palpebrae superiorist, valamint a m. rectus superior bulbit. Alsó ága (ramus inferior) ellátja a m. rectus medialis bulbit, valamint a m. obliquus inferior bulbit.

Ugyancsak az alsó ágból válik le a radix oculomotoria, mely a nucleus accessorius nervi oculomotorii Edinger-Westphal idegsejtjeinek axonjait szállítja a n. opticus (n. II.) lateralis oldalán elhelyezkedő ganglion ciliárehoz (parasympathicus dúc).

![img-0.jpeg](img-0.jpeg)

A n. oculomotorius (n. III.) két maggal rendelkezik, melyek a mesencephalon substantia grisea centralisában foglalnak helyett, az aquaeductus mesencephali előtt, a colliculus superior magasságában. A nucleus n. oculomotorii somatomotoros neuronjai axonjaikat az idegen keresztül a szemizmokhoz bocsátják. A nucleus accessorius nervi oculomotorii Edinger-Westphal visceromotoros általános (tehát preganglionaris parasympathicus) neuronjai axonjaikat az idegen, valamint annak ramus inferiorán majd radix oculomotoriáján keresztül a ganglion ciliare (post)ganglionaris parasympathicus idegsejteihez dugják.

A ganglion ciliare (post)ganglionaris parasympathicus idegsejtjeinek axonjai a n. ciliares brevesen keresztül (melyet ugyancsak a n. oculomotorius, n. III. ágának tekintünk) belépnek a szemgolyóba, melyben előrefutva beidegzik a lencse közelre alkalmazkodását lehetővé tevő m. ciliarist, valamint a pupillaszűkületet létrehozó m. sphincter pupillaet (mindkettő simaizom!).

ANATÓMIA TÚLÉLŐKÖNYV

#anatómiatúléllőkönyv

|  A közös szemmozgató ideg (n. oculomotorius, n. III.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  sulcus oculomotorius (fossa interpeduncularis) | plica petroclinoidea anterior és plica petroclinoidea posterior között a sinus cavernosus oldalfalába lép | fissura orbitalis superior | ggl. ciliare (vegetativ dúc) | • nucleus nervi oculomotorii (somatomoros)
• nucleus accessorius nervi oculomotorii Edinger-Westphal (visceromotoros általános)  |

# A sodorideg

A sodorideg (n. trochlearis, n. IV.) az egyetlen agyideg, mely nem az agy ventralis felszínén, hanem a colliculus inferiorok alatt, a mesencephalon dorsalis felszínén lép ki. Mint lentebb látni fogjuk, nemcsak hogy dorsalisan lép ki az agyból, az ideget alkotó axonok valójában még az agyon belül, az aquaeductus mesencephali mögött kereszteződnek (decussatio nervorum trochlearium): tehát tulajdonképpen a jobb oldali neuronok a bal idegbe lépnek. Innen oldalra és előre kanyarodik, majd a cisterna ambiensen keresztül fut előre.

![img-1.jpeg](img-1.jpeg)
Az orbita és a szemgolyó beidegzése.
Az orbita teteje (lamina orbitalis, os frontale) átvágva, felülről tekintünk az orbitába.

A n. oculomotoriustól (n. III.) valamivel lateralisabban és hátrébb fúrja át a durát a plica petroclinoidea posterior mögött, majd a n. oculomotorius (n. III.) alatt húzódik előre a sinus cavernosus oldalfalában.

A fissura orbitalis superioron átlépve az orbitába a szemizmok eredéséül szolgáló anulus tendineus communis Zinni fölött érkezik meg, így az orbita csúcs (tehát az orbita leghátulsó pontjának) legfelületesebb képlete. Beidegzi a m. obliquus superior bulbit.

ANATÓMIA TÚLÉLŐKÖNYV

#anatómiatúléllőkönyv

A n. trochlearis (n. IV.) magja, a mesencephalonban a colliculus inferior magasságában, a substantia grisea centralisban helyetfoglaló nucleus nervi trochlearis, mely somatomotoros neuronokat tartalmaz. Az ideg ágrendszerét tulajdonképpen ezek axonjai adják.

A n. trochlearis (n. IV.) tehát két szempontból is egyedi: az egyetlen agyideg, mely dorsalisan lép ki az agytörzsből, valamint az egyetlen agyideg, melynek axonjai agyi eredésükhöz viszonyítva keresztezettek.

|  A sodorideg (n. trochlearis, n. IV.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  colliculus inferior alatt, dorsalisan a mesencephalonból | plica petroclinoidea posterior mögött a sinus cavernosus oldalfalába lép | fissura orbitalis superior | nincs | nucleus nervi trochlearis (somatomoros)  |

![img-2.jpeg](img-2.jpeg)
A n. oculomotorius és a n. trochlearis agyi kilépése, valamint az idegek axonális összetétele és a kapcsolódó agyidegmagok.

# A távolító ideg

A távolító ideg (n. abducens, n. VI.) az agyból elől, a nyúlvelő és a híd határán, a sulcus bulbopontinusban lép elő a foramen coecum két oldalán. Innen a clivuson átfúrja a durát, majd a dura és a clivus között fölfelé húzódik (canalis nervi abducentis Dorello), végül belép a sinus cavernosusba az a. carotis interna mellé (tehát nem az oldalfalban halad!). A fissura orbitalis superioron átlépve a n. abducens (n. VI.) áthalad a szemmozgató izmok eredésül szolgáló anulus tendineus communis Zinnin, majd az orbita lateralis fala mentén haladva beidegzi a m. rectus lateralis bulbit.

Egyetlen agyidegmagjában (nucleus nervi abducentis) somatomotoros idegsejtek ülnek – axonjaik alkotják az ideget.

|  A távolító ideg (n. abducens, n. VI.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  sulcus bulbopontinus, a foramen coecum két oldalán | clivus (Dorello-csatorna) | fissura orbitalis superior | nincs | nucleus nervi abducentis (somatomoros)  |

ANATÓMIA TÚLÉLŐKÖNYV

#anatómiatúléllőkönyv

![img-3.jpeg](img-3.jpeg)
A szemmozgató agyidegek axonális összetétele.

![img-4.jpeg](img-4.jpeg)
A n. abducens agyi kilépése, valamint az ideg axonális összetétele és a kapcsolódó agyidegmagok.

# A háromosztatú ideg

A háromosztatú ideg (n. trigeminus, n. V.) a fej legfontosabb somatosensoros általános, valamint a rágóizmok mozgatását biztosító branchialmotoros idege. Egyes – más agyidegekhez tartozó – viscerosensoros speciális és visceromotoros általános axonok is ágrendszeréhez csatlakozva érik el célhelyüket.

A n. trigeminus (n. V.) az agyból a híd-hídkarok határán oldalt lép elő, egy nagyobb – és caudalisabb – radix sensoriával (portio major), valamint egy kisebb, cranialisabban elhelyezkedő radix motoriával (portio minor).

Innen a cisterna pontocerebellarison keresztül az os temporale pars petrosájának elülső felszínehez húzódik (az apex partis petrosaehoz), ahol belép a dura által létrehozott cavum trigeminale Meckelibe. Elhaladtában érintkezik az a. cerebelli superiorral. A cavum trigeminale területén helyezkedik el érzódica, a ganglion trigeminale Gasseri is. Az ideg innen 3 fő ágára oszlik, melyek egyenként fúrják át a durát és lépnek ki a koponyából.

ANATÓMIA TÚLÉLŐKÖNYV

#anatómiatúléllőkönyv

# A „szemüregi ág”

A n. trigeminus (n. V.) szemüregi ága (n. ophthalmicus, n. V/1) a cavum trigeminale Meckeli után előrefelé húzódik, ahol belép a sinus cavernosus oldalfalába, legalul, majd a fissura orbitalis superioron keresztül az orbitába lép. Legelső ágát még a fissura orbitalis superioron való áthaladás előtt adja le (r. tentorii), mely élesen visszakanyarodva érzően beidegzi a sinus cavernosus, a tentorium cerebelli és a sinus rectus körüli durát.

Fissura orbitalis superioron átlépve három fő ágat hoz létre, melyek közül kettő a szemizmok eredéséül szolgáló anulus tendineus communis Zinni fölött érkezik az orbitába, míg a harmadik az íngyűrűn átlépve kerül a szemmozgató izmok alkotta kúp belsejébe.

N. lacrimalis ága az oldalsó szemizomtól (m. rectus lateralis) lateralisan, tulajdonképpen az orbita oldalfalán húzódik a könnymirigyhez (glandula lacrimalis), biztosítva annak érző beidegzését. Elhaladtában a fossa pterygopalatina ganglion pterygopalatinumából származó axonok csatlakoznak hozzá az orbita fenekén haladó n. zygomaticuson (n. maxillaris, n. V/2 ág) keresztül (ramus communicans cum nervo zygomatico), melyek fokozzák a könnymirigy szekrécióját (secretomotoros rostok, részleteiben ld. lentebb).

![img-5.jpeg](img-5.jpeg)
A n. ophthalmicus ágrendszere és n. maxillarisszal való kapcsolata, lateralról rátekintve.

A n. frontalis az orbita legfelületesebb képlete, mely a m. levator palpebrae superioris felett húzódik előrefelé, majd két végága (n. supratrochlearis és n. supraorbitalis) az aditus orbitaen kilépve a homlok és a felső szemhéj érző beidegzését végzik.

A n. ophthalmicus (n. V/1) harmadik ága (n. nasociliaris) az izomkúpon belül haladva medial felé áthajlik a n. opticus (n. II.) felett, miközben leadja n. ciliares longi nevű ágait, melyek átfúrva a szemgolyó külső rétegét (sclera) a spatium perichoroidealéban húzódnak előrefelé, hogy a szaruhártya (cornea) elülső hámjában végződjenek, mint mechano- és nociceptorok. Ingerlésük a cornea-reflex lezajlását aktívalja.

A n. nasociliaris további ágai részben az orbita medialis falán átlépve az orrüreghez (n. ethmoidalis posterior, n. ethmoidalis anterior), részben a belső szemzughoz és az alsó szemhéjhoz (n. infratrochlearis) húzódnak, biztosítva azok érző beidegzését. A n. ethmoidalis anterior a canalis ethmoidalis anterioron keresztül előbb a fossa cranii anteriorba jut, ahol leadja r. meningeus anterior nevű ágát a dura elülső részének beidegzésére, majd a lamina cribrosa nyílásain át (foramina cribrosa) az orrüregbe lép, érzően beidegezve annak nyálkahártyáját.

ANATÓMIA TÚLÉLŐKÖNYV

#anatómiatúlelőkönyv

![img-6.jpeg](img-6.jpeg)
A n. ophthalmicus mikroszkópiája: az egyes ágak axonális összetétele.

A n. ophthalmicus (n. V/1) és ágrendszerének mikroszkópiája nem bonyolult: tulajdonképpen tisztán somatosensoros általános idegnek tekinthetjük. Somatosensoros általános pseudounipolaris idegsejtjei a ganglion trigeminale területén ülnek, ahonnan perifériás axonjaikat a fentebb leírt ágakon keresztül bocsátják az orbita, az orrüreg, valamint az arc felső részének egyes részeihez, ahol mint mechano-, illetve nociceptorokként végződnek. Centralis axonjaik a n. trigeminus (n. V.) radix sensoriáján keresztül belépnek a hídba, ahol a somatosensoros általános nucleus sensorius principalis nervi trigemini, vagy a nucleus tractus spinalis nervi trigemini centrális érzősejtjein végződnek (attól függően, hogy epikritikus, vagy protopathias információt hoznak-e az arcról). A magok centralis érzősejtjei axonjaikat fölfelé, a thalamus irányába bocsátják, kialakítva az agy archoz tartozó, felszálló érzőpályáit – részleteiben ld. A központi idegrendszer mikroszkópiája c. fejezetben.

A n. ophthalmicus (n. V/1) példáján kell bevezetnünk az ún. vendégrost fogalmát. Az agyidegeknél gyakran előfordul, hogy a hozzájuk tartozó axonok időnként átlépnek más idegekbe, azokkal érik el végző célpontjukat. A könnymirigy beidegzését a fossa pterygopalatinában lévő ganglion pterygopalatinumban ülő (post)ganglionaris parasympathicus idegsejtek végzik, melyeket a n. facialishoz (n. VII.) tartozó visceromotoros általános nucleus salivatorius superior idegsejtjei aktívalnak (ld. lentebb, a n. facialis rendszerénél). Mivel a n. ophthalmicus (n. V/1) már úgyis az orbitában van, teljesen felesleges egy újabb ideget behúzni a térségbe. Ehelyett a ganglion pterygopalatinumban ülő (post)ganglionaris parasympathicus idegsejtek axonjaikat a mellettük elhaladó n. zygomaticusba bocsátják (n. maxillaris, n. V/2 ág), majd abból az orbita lateralis fala mentén átkúsznak (mint ramus communicans cum rami zygomatico) a könnymirigy irányába húzódó n. lacrimalisba, hogy végül azzal érjék el a mirigyet. Összességében tehát elmondhatjuk, hogy a könnymirigy parasympathicus beidegzését végző (post)ganglionaris parasympathicus axonok csak „vendégeskednek" a n. ophthalmicus (n. V/1) n. lacrimalis ágában.

![img-7.jpeg](img-7.jpeg)
A sinus cavernosus és a III - V/1 agyidegek, hátulról rátekintve.

ANATÓMIA TÚLÉLŐKÖNYV

#anatómiatúléllőkönyv

# A „felső állcsonti ág”

A n. trigeminus (n. V.) felső állcsonti ága (n. maxillaris, n. V/2) a cavum trigeminale Meckeli után előrefelé húzódik, majd a foramen rotundumon keresztül a fossa pterygopalatinába lép. Még a fossa cranii media területén leadja első ágát (r. meningeus medius) a dura középső koponyagödri részének beidegzésére (az idegág az a. meningea media elülső ágát követi).

A fossa pterygopalatinából húzódik előrefelé a fissura orbitalis inferior medialis részén keresztül az orbitába az ideg n. zygomaticus nevű ága, mely az orbita lateralis falán belép a canalis zygomaticusba. Az ideg két végága (r. zygomaticofacialis, r. zygomaticotemporalis) az arcon, illetve a fossa temporalisban lévő nyílásokon (foramen zygomaticofaciale, foramen zygomaticotemporale) kilépve látja el a területek bőrét érzően. Az orbita lateralis falán egy vékony ág húzódik a n. zygomaticustól a n. lacrimalis (n. ophthalmicus, n. V/1 ág) irányába – ez a korábban megismert r. communicans cum nervo zygomatico (melyet szokás r. communicans cum nervo lacrimalinak is nevezni).

![img-8.jpeg](img-8.jpeg)
A n. maxillaris ágrendszere és n. ophthalmicusszal való kapcsolata, lateralról rátekintve.

Ugyancsak a fissura orbitalis inferior medialis részén keresztül lép az orbita alsó falán húzódó sulcus infraorbitalisba a n. maxillaris (n. V/2) n. infraorbitalis ága. Még az ideg fossa pterygopalatinában lévő részéből ágazódnak le a r. alveolares superiores posteriores, melyek a tuber maxillae apró nyílásain keresztül húzódnak a felső-hátsó nagyőrlőkhöz és azok buccalis gingivájához.

A n. infraorbitalis sulcus (majd canalis) infraorbitalis területén haladó szakaszából nagyon hasonló módon, a maxilla apró nyílásain keresztül lépnek a csontba a r. alveolares superiores medii, valamint a r. alveolares superiores anteriores, a felső kisörlők (előbbi) és a felső szemfogak, valamint metszőfogak (utóbbi), illetve buccalis és labialis gingivájuk beidegzésére. A n. infraorbitalis végül a canalis infraorbitalisból az arcon található foramen infraorbitalén lép elő, ahol seprű szerűen (pes anserinus minor) oszlik végágaira, melyek ellátják az alsó szemhéjat és a kötőhártya alsó részét (r. palpebralis inferior), az orrszárnyak (r. nasalis externus) és a vestibulum nasi bőrét (r. nasalis internus), valamint a felső ajak bőrét és nyálkahártyáját (r. labiales superiores).

A n. maxillaris (n. V/2) legbonyolultabb ágrendszerét a n. pterygopalatini (vagy r. ganglionares) képezi. Ezek az ágak az idegből lefelé, a ganglion pterygopalatinumon keresztülhaladva válnak le, majd a fossa pterygopalatina különböző nyílásain keresztül jutnak az orbitába, az orrúreghez és szájüreghez. A fissura orbitalis inferior medialis részén áthaladó apró ágak (r. orbitales) a szemüreg medialis falán keresztülépve látják el az orrúreg hátulsó rostasejtjeinek nyálkahártyáját.

ANATÓMIA TÚLÉLŐKÖNYV

#anatomiatúlelőkönyv

Az orrúreg nyálkahártyájának érző beidegzésére még számtalan ág halad a foramen sphenopalatinumon keresztül (r. nasales posteriores), melyek elnevezése az egyes ágak orrúregi ellátási területétől függ (r. nasales posteriores superiores laterales, r. nasales posteriores superiores mediales, r. nasales posteriores inferiores).

Ugyancsak a foramen sphenopalatinumon lép az orrúregbe a n. nasopalatinus Scarpae, mely az orrsövényen végig futva biztosítja annak érző beidegzését, majd az orrúreg elején, a canalis incisivuson átlépve a szájüregbe jut, ahol beidegzi a palatinalis gingiva, valamint a szájpad elülső részét.

A fossa pterygopalatinában lefelé húzódik a n. palatinus major, mely a canalis palatinus majoron keresztül az utolsó felső metszőfogótól kissé hátra és medialra a szájüregbe lép, ahol beidegzi a felső fogak palatinalis gingiváját, valamint a szájpadot.

A teljes felső fogsor a canalis palatinus majoron keresztül a fossa pterygopalatina területére fecskendezett érzéstelenítővel megbénítható: ha a fossa pterygopalatinában lévő n. maxillaris (n. V/2) megbénul, akkor felső fogsort és gingivát ellátó ágrendszerének területéről (n. infraorbitalis, n. nasopalatinus, n. palatinus major) nem jut információ az agyhoz, tehát a terület érzéstelen lesz.

![img-9.jpeg](img-9.jpeg)
A n. maxillaris mikroszkópiája: az egyes ágak axonális összetétele.

A n. maxillaris (n. V/2) és ágrendszerének mikroszkópiája alapvetően szintén nem bonyolult: tulajdonképpen ezt is tisztán somatosensoros általános idegnek tekinthetjük. Somatosensoros általános pseudounipolaris idegsejtjei a ganglion trigeminale területén ülnek, ahonnan perifériás axonjaikat a fentebb leírt ágakon keresztül bocsátják az orbita, az orrúreg, a szájüreg, valamint az arc középső részének egyes részeihez, ahol mint mechano-, illetve nociceptorokként végződnek. Centralis axonjaik a n. trigeminus (n. V.) radix sensoriáján keresztül belépnek a hídba, ahol a somatosensoros általános nucleus sensorius principalis nervi trigemini, vagy a nucleus tractus spinalis nervi trigemini centralis érzősejtjein végződnek (attól függően, hogy epikritikus, vagy protopathias információt hoznak-e az arcról).

A magok centralis érzősejtjei axonjaikat fölfelé, a thalamus irányába bocsátják, kialakítva az agy archoz tartozó, felszálló érzőpályáit – részleteiben ld. A központi idegrendszer mikroszkópiája c. fejezetben.

Ugyanakkor, akárcsak a n. ophthalmicus (n. V/1) esetében, itt is említést kell tennünk a vendégrostokról – melyek jelen esetben kissé komplikáltabbak, mint főntebb. A n. maxillaris (n. V/2) ágrendszeréhez szintén csatlakoznak (post)ganglionaris parasympathicus idegsejtek a ganglion pterygopalatinumból, melyek axonjaikat a r. nasales posterioresen, a n. nasopalatinus Scarpaen, a n. palatinus majoron és n. palatini minoresen keresztül juttatják el az orrúreg- és szájüreg mirigyeihez, secretomotorosan beidegezve azokat. Ugyancsak a ganglion pterygopalatinumból indulnak azok a (post)ganglionaris parasympathicus idegsejt axonok, melyek a n. zygomaticuson, majd a r. communicans cum nervo zygomaticon, és a n. lacrimalison (n. ophthalmicus, n. V/1 ág) keresztül secretomotorosan beidegzik a könnymirigyek.

12

ANATÓMIA TÚLÉLŐKÖNYV

#anatómiatúlelőkönyv

A n. maxillaris (n. V/2) esetén azonban egy másik axontípus, az ún. viscerosensoros speciális pseudounipolaris idegsejt (tehát az ízérzést detektáló pseudounipolaris idegsejt) is csatlakozik az ideg ágrendszeréhez. Mint később látni fogjuk, a nyelv elülső 2/3 részének, valamint a szájpad ízérző beidegzését a n. facialis (n. VII.) biztosítja, így ezen viscerosensoros speciális pseudounipolaris idegsejtek a n. facialis (n. VII.) érződúcában, a canalis facialisban elhelyezkedő ganglion geniculiban ülnek, ahonnan centralis axonjukat a n. facialison (n. VII.) keresztül bocsátják a viscerosensoros speciális centrális érzősejtekből álló nucleus tractus solitariihez. Perifériás axonjuk a n. facialisból (n. VII.) belép a n. petrosus majorba, melyen keresztül a fossa pterygopalatinába jutnak.

A n. facialis (n. VII.) ágrendszere itt véget ér, így a viscerosensoros speciális pseudounipolaris idegsejtek perifériás axonjai a legközelebbi idegen folytatják útjukat: csatlakoznak a n. maxillaris (n. V/2) n. pterygopalatini ágcsoportjához. Az axonok a n. nasopalatinus Scarpaen, valamint n. palatinus majoron keresztül érik el végül a szájpadot, ahol a nyálkahártyában elhelyezkedő ízlelőbimbóktól kapnak információt.

# Az „alsó állcsonti ág”

A n. trigeminus (n. V.) alsó állcsonti ága (n. mandibularis, n. V/3) a cavum trigeminale Meckeli után lefelé húzódik, majd a foramen ovalén keresztül kilépve a középső koponyagödörből a fossa infratemporalisba jut a m. pterygoideus medialis és m. pterygoideus lateralis közé, ahol elágazódik.

Első ágát (r. meningeus n. mandibularis) hátrafelé adja le, mely rövid úton visszakanyarodik a koponyába a foramen spinosumon keresztül az a. meningea media társaságában, majd annak hátulsó ágát követve elágazódik és beidegzi a dura matert.

Az ideg fossa infratemporalis területén előrefelé leadott ágai döntően a rágóizmok beidegzését végzik. A n. massatericus az incisura mandibulaen áthajolva húzódik a m. massaterhez, míg a n. temporalis profundus fölfelé szállva éri el két ágával a m. temporalist. A n. pterygoideus lateralis és n. pterygoideus medialis rövid ágak, melyek a hasonnevű izmokhoz lépnek.

A n. musculi tensoris veli palatini, valamint a n. musculi tensoris tympani ugyancsak a fossa infratemporalisban leváló rövid ágak, melyek hasonnevű izmaikat idegzik be.

![img-10.jpeg](img-10.jpeg)
A n. mandibularis ágrendszere, és a n. facialisszal való kapcsolata: a mandibula ramusa átvágva, belátunk a fossa infratemporalisba.

ANATÓMIA TÚLÉLŐKÖNYV

#anatómiatúléllőkönyv

Az elülső ágcsoport egyetlen érző tagja a n. buccalis, mely a m. pterygoideus lateralis, majd a m. buccinator külső felszínén húzódik előre, a szájzug irányába. Lefutása során beidegzi a pofa bőrét és nyálkahártyáját, valamint egy szakaszon a buccalis gingivát.

Hátrafelé/lefelé leadott ágai közül az első a n. auriculotemporalis, mely a foramen spinosum alatt kétfelé válva átöleli az a. meningea mediat, majd a két ág újra egyesülve fut tovább a collum mandibulaet megkerülve a glandula parotidea állományán át. A fültömirigyen történő áthaladás közben kereszteződik a n. facialisszal (n. VII.) – utóbbi hátulról-előrefelé húzódik keresztül a mirigy állományán (míg a n. auriculotemporalis előlről-hátrafelé). Mint lentebb látni fogjuk, a n. auriculotemporalisban utazó vendégrostok egy része ezen a szakaszon átcsatlakozik a n. facialishoz (n. VII.): ezek a r. communicans cum nervo facialis.

A glandula parotideából kilépve a n. auriculotemporalis beidegzi a fülkagyló bőrének nagy részét (r. auricularis anterior), a külső hallójárat alsó, elülső és felső falát (r. meatus acustici externi), a dobhártya bőrét (r. membranae tympani), az állkapocsízületet (r. articularis) és a halánték bőrét (r. temporalis superficialis).

A n. lingualis a m. pterygoideus medialis és m. pterygoideus lateralis között húzódik lefelé az a. maxillaris előtt, majd a glandula submandibularis felett befordul a sulcus lateralis linguaebe, a hátulsó alsó örlőfogtól medialisan (trigonum retromolare), ahol a m. hyoglossus külső felszínén halad. A sulcusba való belépés előtt csatlakozik az ideghez hátulról a n. facialis (n. VII.) rendszeréhez tartozó chorda tympani, a sulcusban pedig a n. lingualis kapcsolatban áll az ugyancsak a n. facialishoz (n. VII.) tartozó vegetatív duccal, a ganglion submandibularéval (r. ganglionares). A sulcus lateralis linguaeben történő lefutása során a sulcus képletei közül legfölül halad, majd egy ponton medialról-lateralra áthajlik fölötte a ductus submandibularis. Végágaival ellátja a torokszorost (r. isthmi faucium), a szájfanék nyálkahártyáját és a frontfogak lingualis gingiváját (n. sublingualis), a nyelv nyálkahártyáját (r. linguales).

A n. lingualistól lateralisan száll lefelé a n. alveolaris inferior, mely a ligamentum sphenomandibulare tapadásánál belép a canalis mandibulaeba a foramen mandibulaen keresztül. A belépés előtt leválik belőle a n. mylohyoideus, mely m. mylohyoideus külső felszínén végig húzódva beidegzi az izmot, valamint a m. digastricus elülső hasát.

A n. alveolaris inferior a canalis mandibulaeben leadja az alsó fogak és buccalis gingivájuk beidegzésére a plexus dentalis inferior, míg a többi axon a foramen mentalén előlép mint n. mentalis, az állcsúcs bőrének beidegzésére.

A hátulsó alsó örlőfogtól medialisan-hátra (trigonum retromolare) fecskendezve az érzéstelenítőt a teljes alsó fogsor érzésteleníthető – mivel a terület mellett halad el a n. alveolaris inferior. Olykor a n. lingualis közelsége miatt a nyelv elülső 2/3 részének somatosensoros általános és viscerosensoros speciális beidegzése is blokád alá kerül.

![img-11.jpeg](img-11.jpeg)
A sulcus lateralis és medialis linguae képletei: a mandibula és a m. mylohyoideus bal fele eltávolítva.

ANATÓMIA TÚLÉLŐKÖNYV

#anatómiatúléllőkönyv

Ha szemügyre vesszük a n. mandibularis (n. V/3) mikroszkópiáját, láthatjuk, hogy ágai alapvetően kétféle axontípusból állnak: a ganglion trigeminaléban ülő somatosensoros általános pseudounipolaris idegsejtek axonjaiból, valamint a nucleus motorius nervi trigemini branchialmotoros idegsejtjeinek axonjaiból. Ugyanakkor, csakúgy, mint a n. trigeminus (n. V.) másik két ágánál láttuk, itt is előfordulnak ún. vendégrostok.

Az elülső mozgató ágcsoportot a nucleus motorius nervi trigemini branchialmotoros idegsejtjeinek axonjai adják. Valamint, főleg a rágóizmok proprioceptív reflexeinek kialakítása miatt találunk proprioceptív (somatosensoros általános) pseudounipolaris idegsejt axonokat is ezen ágakban. A rágóreflex kialakításában résztvevő pseudounipolaris idegsejtek különlegessége, hogy sejtettük NEM a ganglion trigeminaléban foglal helyet, hanem az agyon belül, a mesencephalon területén elhelyezkedő nucleus mesencephalicus nervi trigeminiben. A mag tulajdonképpen egy másodlagos ganglion, mely agyhoz való közelsége miatt az agy növekedése során beépült az agyba.

![img-12.jpeg](img-12.jpeg)
A n. mandibularis mikroszkópiája: az egyes ágak axonális összetétele.

Az elülső („mozgató”) ágcsoport egyetlen érző tagja a n. buccalis, melyet teljes egészében a ganglion trigeminalében ülő somatosensoros általános pseudounipolaris idegsejt axonok alkotnak.

A hátulsó érző ágcsoport tagjait ugyancsak a ganglion trigeminaléban ülő somatosensoros általános pseudounipolaris idegsejt axonok alkotják. Ez alól kivételt képez a n. alveolaris inferior felső szakasza, valamint az ebből leágazó n. mylohyoideus, melyekben megtaláljuk a nucleus motorius nervi trigemini branchialmotoros idegsejtjeinek axonjait is.

A n. lingualishoz csatlakozó chorda typmanin keresztül - mely a n. facialis (n. VII.) ága - a n. facialis (n. VII.) ganglion geniculjában ülő viscerosensoros speciális pseudounipolaris idegsejtek axonjai lépnek az idegbe (vendégrostok!), melyek így érik el a nyelv elülső kétharmadának ízlelőbimbóit, így biztosítva a terület ízérző beidegzését. A ganglion geniculiban ülő viscerosensoros speciális pseudounipolaris idegsejtek centrális axonjai a nucleus tractus solitarii centrális viscerosensoros speciális idegsejtjein végződnek.

Ugyancsak a chorda tympanin keresztül érkeznek meg a nucleus salivatorius superiorban ülő visceromotoros általános idegsejtek axonjai, melyek - mint vendégrostok - a n. lingualison keresztül érik el a sulcus lateralis linguae ben található ganglion submandibularét. A ganglion submandibularéban ülő (post)ganglionaris parasympathicus idegsejtek axonjai a n. lingualisba visszalépve érik el a glandula submandibularist, glandula sublingualist, valamint a szájüreg kisebb nyálmirigyeit, biztosítva azok secretomotoros beidegzését.

15

ANATÓMIA TÚLÉLŐKÖNYV

#anatómiatúléllőkönyv

![img-13.jpeg](img-13.jpeg)
A n. trigeminus agyi kilépése, valamint az ideg axonális összetétele és a kapcsolódó agyidegmagok.

|  A háromosztatú ideg (n. trigeminus, n. V.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  a híd-hídkarok határán elől | cavum trigeminale | • fissura orbitalis superior (n. ophthalmicus)
• foramen rotundum (n. maxillaris)
• foramen ovale (n. mandibularis) | ganglion trigeminale | • nucleus motorius nervi trigemini (branchialmotoros)
• nucleus sensorius principalis nervi trigemini (somatosensoros)
• nucleus tractus spinalis nervi trigemini (somatosensoros)
• nucleus mesencephalicus nervi trigemini (somatosensoros)  |

ANATÓMIA TÚLÉLŐKÖNYV

#anatómiatúléllőkönyv

# A háromosztatú ideg (n. trigeminus, n. V.) ágrendszere

- n. trigeminus
- n. ophthalmicus
- r. tentorii
- n. frontalis
- n. supraorbitalis
- r. lateralis
- r. medialis
- n. supratrochlearis
- n. lacrimalis
- r. communicans cum nervo zygomatico*
- n. nasociliaris
- n. ethmoidalis anterior
- n. meningeus anterior
- r. nasalis externus
- r. nasales anteriores
- n. ethmoidalis posterior
- n. infratrochlearis
- n. ciliares longi
- n. maxillaris
- r. meningeus medius
- n. zygomaticus
- n. zygomaticofacialis
- n. zygomaticotemporalis
- r. communicans cum nervo lacrimali*
- n. infraorbitalis
- r. alveolares superiores posteriores
- r. alveolares superiores medii
- r. alveolares superiores anteriores
- r. palpebrales inferiores
- r. nasalis externus
- r. nasalis internus
- r. labiales superiores
- n. pterygopalatini
- n. mandibularis

# A háromosztatú ideg (n. trigeminus, n. V.) ágrendszere - folytatás

- n. trigeminus
- n. ophthalmicus
- n. maxillaris
- n. pterygopalatini
- r. nasales posteriores superiores
- r. nasales posteriores inferiores
- n. nasopalatinus
- n. palatinus major
- n. palatini minores
- n. mandibularis
- r. meningeus n. mandibularis
- n. massatericus
- n. pterygoideus medialis
- n. pterygoideus lateralis
- n. temporalis profundus
- n. musculi tensoris veli palatini
- n. musculi tensoris tympani
- n. buccalis
- n. auriculotemporalis
- r. communicans cum nervo facialis
- r. auriculares anteriores
- r. meatus acustici externi
- r. menbranae tympani
- r. parotidei
- r. articulares
- r. temporales superficiales
- n. lingualis
- r. isthmi faucium
- n. sublingualis
- r. linguales
- n. sublingualis
- n. alveolaris inferior
- n. mylohyoideus
- plexus dentalis inferior
- n. mentalis

![img-14.jpeg](img-14.jpeg)
A n. trigeminus felületes ágai az arcon.

A n. trigeminus (n. V.) ágainak lefutása következtében az arc érzőbeidegzése sávos elrendeződést mutat. Mivel az ideg több ága is keskeny csatornákban halad, ezen szakaszok nyomása alá kerülése (pl. gyulladás, vagy valamilyen növekmény miatt) az idegben fájdalomérzéssel megegyező aktivitást generálhat, melyhez azonban nem tartozik valódi fájdalom inger az ellátási területen – ez az ún. trigeminus neuralgia. A trigeminus egyes ágainak érintettségét a „csontcsatornákból" történő kilépési pontokon tesztelhetjük: a n. ophthalmicusét (n. V/1) az incisura frontalis/supraorbitalis megnyomásával, a n. maxillariszt (n. V/2) a foramen infraorbitale megnyomásával, míg a n. mandibularisét (n. V/3) a foramen mentale megnyomásával. Trigeminus neuralgia esetén az adott kilépési pont megnyomása az idegág ellátási területének megfelelően éles fájdalmat eredményez.

ANATÓMIA TÚLÉLŐKÖNYV

#anatómiatúléllőkönyv

# Az arcideg

Az arcideg (n. facialis, n. VII.) elsődlegesen a mimikai izmok motoros, valamint a fej mirigyeinek secretomotoros beidegzését végzi, ugyanakkor ágrendszeréhez tartoznak somatosensoros általános, valamint az ízérzésért felelő axonok is. Ágrendszerét a klasszikus anatómiai könyvek egységesen tárgyalják, azonban a jobb érthetőség, valamint az egyszerűbb vizualizáció miatt itt két részre bontjuk.

![img-15.jpeg](img-15.jpeg)
A n. facialis mély ágrendszere. Az ideg felületes ágrendszerét ld. külön ábrán.

A n. facialis (n. VII.) az agyból a híd-kisagy szögletben, oldalt lép elő a cisterna pontocerebellaris területén, ahonnan rövid úton a meatus acusticus internusba lép. A fundus acusticus internus elülső-fölső kvadránsában (area facialis) átfúrja a dura matert, és belép a canalis facialis kezdeti szakaszába, mely a pars petrosa tengelyére merőlegesen halad előre és lateral felé, miközben áthajlik a belső fül (ld. Az érzékszervek anatómiája c. fejezetben) vestibuluma fölött. A canalis facialis itt lateral felé, majd röviddel ezután lefelé fordul a dobüreg (cavum tympani) hátulsó fala mögött, hogy végül a külső koponyaalapra vezessen. A canalis facialis első irányváltoztatásában helyezkedik el a n. facialis (n. VII.) érződúca (ganglion geniculi), melyben az ideghez tartozó érző pseudounipolaris idegsejtek sejtestteit találjuk. Itt ágazódik le az idegből a n. petrosus major, mely a hiatus canalis nervi petrosi majorison keresztül visszajut a fossa cranii mediába, a pars petrosa elülső felszínére (sulcus nervi petrosi majoris). Az ideg végül a foramen lacerumon át lép ki a koponyából a fossa infratemporalisba, ahonnan a canalis pterygoideus Vidiin belép a fossa pterygopalatinába, ahol az itt elhelyezkedő, n. facialis (n. VII.) rendszeréhez tartozó vegetatív dúcban, a ganglion pterygopalatinumban végződik. A n. petrosus major canalis pterygoideus Vidiiben haladó részét gyakran nevezik n. canalis pterygoideinek, mivel egyesülve fut a sympathicus (post)ganglionaris idegsejtek axonjaiból álló n. petrosus profundusszal (ld. részleteiben Az autonóm idegrendszer és az endokrinrendszer anatómiája c. fejezetben).

A n. facialis (n. VII.) következő ága már a canalis facialis leszálló, dobüreg mögötti szakaszán válik le: a n. stapedius egy apró nyíláson (canaliculus stapedius) lép be a dobüregbe, ahol beidegzi a m. stapediust. Közvetlenül ez alatt válik le a n. facialisból (n. VII.) a chorda tympani: a canaliculus chordae tympanin keresztül a dobüregbe lép, majd mint plica mallearis posterior húzódik a kalapács és kengyel (hallócsontok) szárai közé, ahonnan a plica mallearis anteriorban futva eléri a dobüreg elülső falát.

ANATÓMIA TÚLÉLŐKÖNYV

#anatómiatúléllőkönyv

Itt a fissura petrotympanica Glasserin kilépve a fossa infratemporalisba kerül, majd hátulról belesugárzik a n. lingualisba (n. mandibularis, n. V/3 ága). Mint fentebb láttuk, a n. lingualis a sulcus lateralis linguaeben kapcsolatba kerül az ugyancsak a n. facialis (n. VII.) rendszeréhez tartozó ganglion submandibularéval.

A n. facialis (n. VII.) végül a foramen stylomastoideumon kilép a koponyából (ez a canalis facialis végződése), a fültömirigy (glandula parotidea) állományába. A mirigyen áthaladva (hátulról-előrefelé) kereszteződik az itt elhaladó n. auriculotemporalisszal (n. mandibularis, n. V/3 ága), miközben axonokat cserél az ideggel a r. communicans cum nervo auriculotemporalin keresztül, valamint lead két ágat a m. stylohyoideus (r. stylohyoideus) és a m. digastricus hátulsó hasának beidegzésére (r. diagstricus).

A mirigyból a n. facialis (n. VII.) már ágaira válva lép ki előrefelé (plexus parotideus, avagy pes anserinus major), a m. massater külső felszínére. Egyetlen ága, mely ezzel ellentétes irányba (n. auricularis posterior), a fül mögé kanyarodik, beidegzi a fül mimikai izmait, valamint a m. epicranius venter occipitalisát. A fültömirigyból előrefelé kilépő ágakat az alábbiak szerint oszthatjuk fel: a homloktájék és a felső szemhéj izmaihoz húzódnak a r. temporales, az alsó szemhéj és a járomcsont környéki izmokhoz a r. zygomatici, a m. buccinator és a száj körüli izmokhoz a r. buccales, az alsó ajak és az áll körüli mimikai izmokhoz a r. marginalis mandibulae. Utolsó ága, a r. colli a nyakra lehúzódva a platysma beidegzéséhez járul hozzá (a n. transversus collival kialakítja az ún. ansa cervicalis superficialist).

![img-16.jpeg](img-16.jpeg)
A n. facialis arci ágrendszere.

Mikroszkópos szerkezetét tekintve ugyancsak külön kell vizsgálnunk a mély és a felületes ágakat. A ganglion geniculiban ülő viscerosensoros speciális pseudounipolaris idegsejtek axonjaikat nagyjából három úton juttathatják el a szájüregben elhelyezkedő ízlelőbimbókhoz. Az axonok egy része a ganglion geniculiból a n. petrosus majorba lép, majd abból a fossa pterygopalatinában a n. nasopalatinus Scarpaeba (n. maxillaris, n. V/2 ága) jut, mellyel a szájpad elülső részéig utazik. Az axonok egy másik része ugyancsak a fossa pterygopalatinában a n. palatinus majorba és n. palatini minoresbe (n. maxillaris, n. V/2 ágai) lépnek, melyekkel főleg a lágyszájpad területén található ízlelőbimbókat érik el. A viscerosensoros speciális pseudounipolaris idegsejtek egy másik részének axonjai a chroda tympanin keresztül a n. lingualisba (n. mandibularis, n. V/3) jutnak, mellyel elérik a nyelv elülső kétharmadának ízlelőbimbóit.

A centralis axonok a n. facialiszon (n. VII.) keresztül belépnek az agyba és a nucleus tractus solitarii centralis viscerosensoros speciális idegsejtjein végződnek.

19

ANATÓMIA TÚLÉLŐKÖNYV

#anatómiatúléllőkönyv

A fej nagy mirigyeinek, valamint az orr- és szájüreg kis nyálmirigyeinek beidegzését is a n. facialis (n. VII.) rendszere végzi, habár az ideg ágai nem érnek el a mirigyekig. A nucleus salivatorius superiorban elhelyezkedő visceromotoros általános (centrális parasympathicus) idegsejtek axonjaikat a n. facialison (n. VII.), majd n. petrosus majoron keresztül bocsátják a fossa pterygopalatinában elhelyezkedő ganglion pterygopalatinumhoz. A ganglion pterygopalatinum (post)ganglionaris parasympathicus idegsejtjei a n. maxillaris (n. V/2) ágrendszeréhez (n. zygomaticus, r. communicans cum nervi lacrimalo), majd a n. lacrimalishoz (n. ophthalmicus, n. V/1 ága) csatlakozva érik el a könnymirigyet.

Más (post)ganglionaris parasympathicus idegsejtek a n. maxillaris (n. V/2) ágrendszeréhez tartozó r. nasales posterioreshez és n. nasopalatinus Scarpaéhez csatlakozva jutnak az orrüreg mirigyeihez, valamint a n. palatinus majorral és n. palatini minoressel a szájpad nyálmirigyeihez.

![img-17.jpeg](img-17.jpeg)

A n. facialis mély ágainak mikroszkópiája: axonális összetételük, valamint kapcsolatuk a többi agyideggel.

A nucleus salivatorius superiorban elhelyezkedő visceromotoros általános (centrális parasympathicus) idegsejtek egy másik csoportja axonjait a chorda tympanin, majd a n. lingualison (n. mandibularis, n. V/3 ága) juttatják a sulcus lateralis linguaeben elhelyezkedő ganglion submandibularához. A ganglion submandibulare (post)ganglionaris parasympathicus idegsejtjei axonjaikkal a n. lingualisba visszalépve érik el a glandula submandibularist, glandula sublingualist, valamint a szájüreg kisebb nyálmirigyeit.

A n. facialis (n. VII.) a n. trigeminushoz (n. V.) hasonlóan két gyökérrel lép ki az agyból. Ugyanakkor a n. trigeminustól (n. V.) eltérően, itt nem gyökerekről beszélünk, hanem n. facialisról (n. VII.), valamint n. intermediusról. A n. intermediust a ganglion geniculi viscerosensoros speciális pseudounipolaris idegsejtjeinek centralis axonjai, valamint a nucleus salivatorius superior visceromotoros általános idegsejtjeinek axonjai alkotják.

20

ANATÓMIA TÚLÉLŐKÖNYV

#anatómiatúlelőkönyv

A n. facialis (n. VII.) felületes ágrendszerének mikroszkópiája a mély ágakénál sokkalta egyszerűbb: döntően a nucleus nervi trigeminiből származó branchialmotoros idegsejtek axonjaiból állnak, melyek ellátják az egyes mimikai izmokat / izomcsoportokat (köztük a m. stapediust is, még az ideg „mély" szakaszán).

Ez alól egyetlen kivétel a n. auricularis posterior, melyben a ganglion geniculiban ülő somatosensoros általános pseudounipolaris idegsejtek perifériás axonjait is megtaláljuk, melyek beidegzik a fülkagyló egy részének bőrét, valamint a n. vagus (n. X.) ágaihoz csatlakozva (ramus communicans cum ramo auricularo nervi vagi) részt vesznek a külső hallójárat hátulsó falának ellátásában is. A somatosensoros általános pseudounipolaris idegsejtek centrális axonjai a nucleus tractus spinalis nervi trigemini centrális somatosensoros általános idegsejtjein végződnek (igen, bár a magot a n. trigeminushoz soroljuk, számtalan másik ideg somatosensoros általános pseudounipolaris idegsejtjének centrális axonjai is végződnek rajta. Ebből kifolyólag helyesebb lenne a fej – főleg fájdalom ingert fogadó – érzőmagjának tekinteni, mintsem valamely agyideg magjának).

![img-18.jpeg](img-18.jpeg)
A n. facialis felületes ágainak mikroszkópiája: az egyes ágak axonális összetétele.

# Az arcideg (n. facialis, n. VII.) ágrendszere

- n. facialis
- n. petrosus major
- n. stapedius
- chorda tympani
- r. communicans cum ramo auriculari nervi vagi
- n. auricularis posterior
- r. digastricus
- r. stylohyoideus
- r. communicans cum nervo glossopharyngeo
- r. communicans cum nervo auriculotemporali
- n. temporofacialis
- r. temporales
- r. zygomatici
- r. buccales
- n. cervicofacialis
- r. marginalis mandibulae
- r. colli

A n. facialis (n. VII.) különböző okokból adódó bénulását fel kell ismernünk (mimikai izmok bénulása!), az okokat el kell tudnunk különíteni mivel más és más sürgősséget képviselnek, más és más beavatkozási módot, terápiát igényelnek.

|  Az arcideg (n. facialis, n. VII.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  a híd-kisagy szögletben, oldalt | fundus acusticus internus | • fundus acusticus internus – canalis facialis – foramen stylomastoideum | • ggl. geniculi (érző dúc)
• ggl. pterygopalatinum (vegetatív dúc)
• ggl. submandibulare (vegetatív dúc) | • nucleus nervi facialis (branchialmotoros)
• nucleus tractus spinalis nervi trigemini (somatosensoros)
• nucleus tractus solitarii (viscerosensoros speciális)
• nucleus salivatorius superior (visceromotoros általános)  |

ANATÓMIA TÚLÉLŐKÖNYV

#anatomiatúlelőkönyv

A n. facialis branchialmotoros magja– akárcsak minden agyideg branchialmotoros és somatomotor magja (kivéve a nucleus n. trochlearis) az ellenoldali agyékeregtől kap utasításokat (ez az ún. „supranuclearis beidegzés”). A nucleus n. facialis azért kivételes, mert azon branchialmotoros idegsejtjei, melyek axonjaikat a n. facialison (n. VII.) keresztül a homlokhoz bocsátják mindkét agyékeregtől kapnak parancsot. Tehát, ha a páciensnek agykérgi strokeja van pl. a bal oldalon, akkor a jobb oldali mimikai izmok bénulnak meg (mivel a jobb oldali nucleus n. facialis „supranuclearis beidegzése” esett ki. Ez alól kivételt képeznek a homlok mimikai izmai, mivel a mag ezen része a saját oldali kérgető) is kap parancsokat. Bármely n. facialis (n. VII.) bénulás, mely a magot ellátó agykérgi axonokat érinti, centrális bénulásnak nevezendő, és jellemzője az arc egyik oldalának bénulása, de a homlok megkíméltsége. A mag és axonjainak (tehát a n. facialis, n. VII.) bénulása pedig a perifériás bénulás: ekkor a homlok adott oldala is bénult.)

![img-19.jpeg](img-19.jpeg)
A n. facialis agyi kilépése, valamint az ideg axonális összetétele és a kapcsolódó agyidegmagok.

# A halló-helyzetérző ideg

A halló-helyzetérző ideg (n. vestibulocochlearis, n. VIII.) érzékszervi ideg, így jelen fejezetben csak felületesen tárgyaljuk, részletes működését és központi kapcsolatait ld. Az érzékszervek anatómiája c. fejezetben.

![img-20.jpeg](img-20.jpeg)
A n. vestibulocochlearis ágrendszere.

ANATÓMIA TÚLÉLŐKÖNYV

#anatómiatúlelőkönyv

Az agyba a híd-kisagy szögletben, a cisterna pontocerebellarison keresztül belépő n. vestibulocochlearis (n. VIII.) valójában két részből áll, a n. vestibularisból, valamint a n. cochlearisból. Az ideg a n. facialis (n. VII.) lefutását követve belép a meatus acusticus internusba, majd annak fundusában átfúrja a durát és összesen 4 ágra oszolva tovább halad a fundusból induló apró járatokon.

![img-21.jpeg](img-21.jpeg)
A meatus acusticus internus anatómiája: a csont átvágva, belelátunk a fundusba.
A fossa cranii posterior felől tekintünk a pars petrosára.

Az ideg érződúcaiban ülő somatosensoros speciális bipolaris idegsejtek centralis axonjai összefonódva alkotják a n. vestibulocochlearist (n. VIII.). A n. vestibularishoz tartozó ganglion vestibulare Scarpae ban ülő somatosensoros speciális bipolaris idegsejtek perifériás axonjai a n. utriculoampullarison, n. saccularison, valamint n. ampullaris posterioren keresztül haladnak a belső fül félkörös ívjáratainak, valamint az otholit szervek érzékhámsejtjeihez. A n. cochlearishoz tartozó ganglion spirale somatosensoros speciális bipolaris idegsejtei perifériás axonjaikat a ductus cochlearis érzékhámsejtjeihez bocsátják.

- somatosensoros speciális bipolaris idegsejtek (helyzetérző bipolaris idegsejtek)
- somatosensoros speciális bipolaris idegsejtek (halló bipolaris idegsejtek)

![img-22.jpeg](img-22.jpeg)
A n. vestibulocochlearis mikroszkópiája: az egyes ágak axonális összetétele.

ANATÓMIA TÚLÉLŐKÖNYV

#anatómiatúléllőkönyv

|  A halló-helyzetérző ideg (n. vestibulocochlearis, n. VIII.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  a híd-kisagy szögletben, oldalt | fundus acusticus internus | fundus acusticus internus | • ggl. vestibulare Scarpae (érző dúc)
• ggl. spirale Corti (érző dúc) | • nucleus vestibularis inferior Roller (somatosensoros speciális)
• nucleus vestibularis medialis Schwalbe (somatosensoros speciális)
• nucleus vestibularis superior Bechterew (somatosensoros speciális)
• nucleus vestibularis lateralis Deiters (somatosensoros speciális)
• nucleus cochlearis dorsalis (somatosensoros speciális)
• nucleus cochlearis ventralis (somatosensoros speciális)  |

# A nyelv-garat ideg

A nyelv-garat ideg (n. glossopharyngeus, n. IX.) a nyúltvelő oldalán lép elő a sulcus parolivaris lateralisban, majd a foram jugulare elülső, kisebb részén (pars nervosa) keresztül a durát átfúrva kilép a koponyából. Közvetlenül a foramen jugulare alatt találjuk az ideg felső érződúcát (ganglion superius), ez alatt, a külső koponyabázis fossula petrosájában pedig alsó érződúcát (ganglion inferius). A két érződúc közötti területen ágazik le előre és felfelé a fossula petrosa területén a n. tympanicus, mely a canaliculus tympanicusen keresztül a dobüregbe lépve kialakítja annak medialis falán a plexus tympanicust. Egyes axonok a plexusban végződbe beidegzik a dobüreg medialis falának nyálkahártyáját érzően, míg más axonok csak keresztülhaladnak a plexuson, majd annak tetején újra összeszedődnek egységes ideggé, a n. petrosus minorrá, mely a dobüreg tetején található csatornán át (canalis nervi petrosi minoris) kilép a dobüregből, az os temporale pars petrosájának elülső felszínére. Itt az ideg a sulcus nervi petrosi minorison keresztül a foramen lacerumhoz húzódik, melyen keresztül kilépve a fossa infratemporalisban elhelyezkedő, a n. glossopharyngeushoz (n. IX.) tartozó vegetatív dúcban, a ganglion oticumban végződik.

![img-23.jpeg](img-23.jpeg)
A n. glossopharyngeus ágrendszeré, valamint kapcsolata más agyidegekkel.

ANATÓMIA TÚLÉLŐKÖNYV

#anatómiatúléllőkönyv

A ganglion inferius alatt leválik egy apró ág (r. communicans cum nervo auriculari nervi vagi; általában nem jelölik a könyvek), mely csatlakozik a n. vagus (n. X.) fület beidegző ágához.

Ettől lefelé az ideg a spatium parapharyngeumban húzódik lefelé, az a. carotis interna és v. jugularis interna között. A spatiumban leadja m. stylopharyngeust beidegző ágát (r. musculi stylopharyngei), valamint előrefelé, a garat hátulsó falához a r. pharyngeit, melyek a n. vagus (n. X.) hasonnevű ágaival kialakítják a plexus pharyngeust.

Lefelé az idegből leválik a r. sinus carotici, mely a bifurcatio carotidisben elhelyezkedő sinus caroticus beidegzését végzi, melynek vérnyomásszabályozásban betöltött szerepét ld. az élettanban.

A n. glossopharyngeus (n. IX.) végágait a r. tonsillares, valamint r. linguales képezik, melyek a tonsilla palatinához, valamint a fossa tonsillaris nyálkahártyájához, illetve a nyelv hátulsó 1/3 részének nyálkahártyájához húzódnak.

![img-0.jpeg](img-0.jpeg)
A n. glossopharyngeus mikroszkópája: az egyes ágak axonális összetétele, valamint kapcsolatuk a többi agyideggel.

A n. facialishoz (n. VII.) hasonlóan a n. glossopharyngeus (n. IX.) ágrendszere is igen vegyes rostösszetételű. A ganglion superiusban ülő pseudounipolaris idegsejtek elsősorban somatosensoros általános információt érzékelnek, axonjaikat mind a r. pharyngeibe, mind a r. tonsillaresba, valamint r. lingualesba eljuttatják, így érzékelik a nyelv hátulsó 1/3 részének, a fossa tonsillaris, valamint a garat felső 1/3 részének nyomását, tapintását, fájdalmát. Centralis axonjukat a n. glossopharyngeuson (n. IX.) keresztül a nucleus tractus spinalis nervi trigemini centralis somatosensoros általános neuronjaihoz küldik. Ugyancsak megtaláljuk a ganglion superius somatosensoros általános pseudounipolaris idegsejtjeinek axonjait a n. tympanicusban, valamint a plexus tympanicusban, mely a dobüreg nyálkahártyájának érző beidegzését végzi.

A ganglion inferiusban helyet foglaló pseudounipolaris idegsejtek kétfélék. A viscerosensoros speciális pseudounipolaris idegsejtek axonjaikat a r. lingualesen, r. tonsillaresen, valamint r. pharyngein keresztül a nyelv hátulsó részének, a fossa tonsillaris, valamint a garat felső 1/3 részének izlelőbimbóihoz bocsátják. Centralis axonjuk a nucleus tractus solitarii centralis viscerosensoros speciális neuronjain végződik.

25

ANATÓMIA TÚLÉLŐKÖNYV

#anatómiatúléllőkönyv

Az ugyancsak az alsó dúctban ülő *viscerosensoros általános* pseudounipolaris idegsejtek axonjai a *r. sinus* caroticin keresztül a *sinus caroticus* vérnyomást (az érfal nyomását) érzékelő sejtjeihez húzódik. Centralis axonjaik a *n. glossopharyngeuson* (n. IX.) keresztül a *nucleus lateralis* alae cinereae centralis *viscerosensoros általános* neuronjain végződnek.

A *nucleus ambiguus*ban helyetfoglaló *branchialmotoros* neuronok axonjaikat a *n. glossopharyngeus* (n. IX.) *r. pharyngei* ágaiba bocsátják, beidegzik a felső garatfúzó izmot (*m. constrictor pharyngis superior*). Ugyancsak a *nucleus ambiguus* *branchialmotoros* neuronjai látják el a *m. stylopharyngeust* a *r. musculi* *stylopharyngein* keresztül.

A *nucleus salivatorius inferior* *visceromotoros általános* idegsejtjei axonjaikat a *n. tympanicuson*, *plexus tympanicuson*, majd *n. petrosus* minoron keresztül bocsátják a *fossa infratemporalis* területén található *ganglion oticum* sejtjeihez. A *n. glossopharyngeus* (n. IX.) ágrendszere itt véget ér, így a *ganglion oticum* (post)*ganglionaris parasympathicus* idegsejtjei a korábban megismert módon vendégrostként becsatlakoznak a legközelebbi ideghez, amely a *n. mandibularis* (n. V/3) *n. auriculotemporalis* ága.

![img-1.jpeg](img-1.jpeg)
A glandula parotidea beidegzése: a *ganglion oticum* (post)*ganglionaris parasympathicus* idegsejtjeinek útja.

A (post)*ganglionaris parasympathicus* idegsejt axonok a *n. auriculotemporalisszal* a *glandula parotidea* állományába lépnek, ugyanakkor, mivel a *n. auriculotemporalis* a mirigy csak kisebb, hátulsó részén halad keresztül, a *ganglion oticumból* származó (post)*ganglionaris parasympathicus* idegsejt axonok a *n. auriculotemporalis* és *n. facialis* (n. VII.) mirigyen belüli kereszteződésénél áthajlanak (*r. communicans* cum *nervo faciali*) a mirigyben előrefelé tartó *n. facialisba* (n. VII.). Így a mirigy hátulsó részét a *n. auriculotemporalisszal* (*n. mandibularis*, n. V/3 ága) érik el a *ganglion oticum* (post)*ganglionaris parasympathicus* idegsejtjeinek axonjai, míg a *glandula parotidea* állományának elülső részét a *n. facialisszal* (n. VII.)

Tehát a *glandula parotidea secretomotoros* beidegzését a *n. glossopharyngeushoz* (n. IX.) tartozó vegetatív dúc, a *ganglion oticum* (post)*ganglionaris parasympathicus* neuronjai végzik, melyek két további ideg (*n. auriculotemporalis*, *n. facialis*) segítségével érik el a mirigy egyes részeit. A *glandula parotidea* beidegzésére még visszatérünk. Az autonóm idegrendszer és az endokrin rendszer anatómiája c. fejezetben.

26

ANATÓMIA TÚLÉLŐKÖNYV

#anatómiatúléllőkönyv

![img-2.jpeg](img-2.jpeg)
A n. glossopharyngeus agyi kilépése, valamint az ideg axonális összetétele és a kapcsolódó agyidegmagok.

|  A nyelv-garat ideg (n. glossopharyngeus, n. IX.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  sulcus parolivaris lateralis | foramen jugulare, pars nervosa | foramen jugulare, pars nervosa | • ggl. superius (érző dúc)
• ggl. inferius (érző dúc)
• ggl. oticum (vegetatív dúc)
• számtalan intramuralis dúc (vegetatív dúc) | • nucleus tractus spinalis nervi trigemini (somatosensoros általános)
• nucleus tractus solitarii (viscerosensoros speciális)
• nucleus lateralis alae cinereae (viscerosensoros általános)
• nucleus ambiguus (branchialmotoros)
• nucleus salivatorius inferior (visceromotoros általános)  |

## A nyelv-garat ideg (n. glossopharyngeus, n. IX.) ágrendszere

- n. glossopharyngeus
- n. tympanicus
- plexus tympanicus
- n. petrosus minor
- r. musculi stylopharyngei
- r. sinus carotici
- r. pharyngei
- r. tonsillares
- r. linguales

## A bolygóideg

A bolygóideg (n. vagus, n. X.) ágrendszere hosszából adódóan testünk legbonyolultabb idege. A n. glossopharyngeus (n. IX.) alatt lép elő az agytörzsből a sulcus parolivaris lateralisból, majd ugyancsak a n. glossopharyngeushoz (n. IX.) hasonlóan a dura mater átfúrását követően lép ki a koponyából a foramen jugulare pars nervosáján. Felső érződúca (ganglion superius) közvetlenül a foramen jugulare alatt található, míg jóval nagyobb alsó érződúca (ganglion inferius) az első két nyakcsigolya magasságában helyezkedik el.

A ganglion superius alatt kilépő első ága (r. meningeus posterior) a foramen jugularén keresztül visszakanyarodva idegzi be a hátulsó koponyagödör duráját. Ugyancsak ganglion superius alól kanyarodik hátra, a külső hallójárat hátulsó falának beidegzésére a r. auricularis n. vagi, melyhez mind a n. facialisból (n. VII.), mind a n. glossopharyngeusból (n. IX.) ágak csatlakoznak (r. communicans cum ramo auriculari nervi vagi).

28
![img-3.jpeg](img-3.jpeg)
A n. vagus nyaki és mellkasi ágrendszere, balról rátekintve.

A n. vagus (n. X.) két ganglionja közötti területen lép kapcsolatba a n. accessorius (n. XI.) ramus internusával (részleteiben ld. lentebb, a n. accessorius tárgyalásánál).

A n. vagus (n. X.) a nyakon az a. carotis interna, valamint v. jugularis interna között száll lefelé, majd a nyelvcson magasságában belép a vagina caroticába (az a. carotis communis és v. jugularis interna közé). Előrefelé adja le a garatfalhoz az a. carotis interna és a. carotis externa között húzódó ágait (r. pharyngei), melyek a n. glossopharyngeus (n. IX.) hasonnevű ágaival összefonódva kialakítják a plexus pharyngeust.

ANATÓMIA TÚLÉLŐKÖNYV

#anatómiatúléllőkönyv

Az a. carotis internától medialisan, a garat oldalfalán húzódik lefelé a n. laryngeus superior ág, mely a nyelvcson magasságában két részre válik. R. internusa a membrana thyrohyoideát átfúrva a gége belső terébe lép az a. laryngea superior és v. laryngea superior társaságában, ahol beidegzi annak nyálkahártyáját a vallecula epiglotticától egészen vestibulum laryngis alsó területeig. R. externusa a gége külső felszínén, a nyelvcson alatti izmok takarásában húzódik a m. cricothyroideus beidegzésére.

A n. laryngeus superiorból és n. laryngeus recurrensből (ld. lentebb), vagy magából a fő idegtörzsből válnak le a r. cardiaci cervicales superiores, valamint valamivel lejjebb a r. cardiaci cervicales inferiores, melyek az arcus aortae előtt és mögött húzódnak a szívhez, kialakítva a plexus cardiacust.

Az ideg az apertura thoracis superioron keresztül ezen ágak leválását követően belép a mellkasba: jobb oldalon a v. brachiocephalica és az a. subclavia, míg baloldalon a v. brachiocephalica és az arcus aortae között, majd a mellkasban a trachea oszlása mögé, a mediastinum posteriusba lép.

A mellkasbelépés során jobb oldalon a n. vagusból (n. X.) leválik a n. laryngeus recurrens, mely az a. subclavia dextrát előlről hátra megkerülve az oesophagus és a trachea közötti barázdában (sulcus oesophagotrachealis) húzódik vissza fölfelé.

![img-4.jpeg](img-4.jpeg)
A n. vagus hasúri ágrendszere.

ANATÓMIA TÚLÉLŐKÖNYV

#anatómiatúléllőkönyv

Bal oldalon a n. laryngeus recurrens valamivel lejjebb, a ligamentum arteriosum Botallit elölről hátrafelé megkerülve fordul vissza a sulcus oesophagotrachealisba. A pajzsmirigy mögé lépve mindkét oldali ideg kereszteződik az a. laryngea superiorral, majd végágaira oszolva (n. laryngeus inferior) beidegzi a gége izmait, valamint a rima glottidis alatti nyálkahártyáját és mirigyeit. A mellkasban apró ágak húzódnak a főidegtörzsből a szívhez (r. cardiaci thoracici) és a pericardiumhoz (r. pericardii), a bronchusokhoz (r. bronchiales), valamint a nyelőcsőhöz (r. oesophagei), majd az ideg az oesophagus felszínén futva a rekesz hiatus oesophageijén át a hasüregbe lép.

![img-5.jpeg](img-5.jpeg)
A n. vagus nyaki és mellkasi szakaszának mikroszkópos szerkezete: az egyes ágak axonális összetétele.

ANATÓMIA TÚLÉLŐKÖNYV

#anatómiatúlelőkönyv

A bal oldali n. vagus (n. X.) az oesophagus elülső felszínén kialakítja a truncus vagalis anteriort, míg a jobb n. vagus az oesophagus hátulsó felszínére húzódva hozza létre a truncus vagalis posteriort.

A truncus vagalis anterior leadja a r. gastrici anteriorest, a gyomor elülső falának beidegzésére, valamint ágakat ad a májhoz (r. hepatici).

A truncus vagalis posterior biztosítja a gyomor hátulsó falának beidegzését (r. gastrici posteriores), valamint axonjai nagy része (r. coeliaci) csatlakozik a truncus coeliacus előtt elhelyezkedő idegfonathoz, a plexus coeliacushoz. A n. vagus (n. X.) axonjai a plexuson keresztül érik el a hasnyálmirigyet, a lépet, a veséket, valamint a vékony és vastagbeleket. Az axonok a peritoneum lemezei között, valamint a belek falában haladnak, így nyomon követesük nehéz. Funkcionális vizsgálatokból azonban tudjuk, hogy a n. vagus (n. X.) aktivitása kimutatható változást hoz létre egészen a colon transversum bal harmadoló pontjának környékéig: ez a Cannon-Böhm pont. Ettől distalisan (a colon transversum bal egyharmadát, valamint a teljes colon descendenst, colon sigmoideumot és rectumot a sacralis parasympathicus rendszer látja el).

![img-6.jpeg](img-6.jpeg)
A n. vagus hasi szakaszának mikroszkópiája: az egyes ágak axonális összetétele. A (post)ganglionaris vegetatív idegsejtek nem kerültek feltüntetésre, mivel ezek a szervek falában helyezkednek el, nem alkotnak makroszkópos dúcokat.

Szemügyre véve a n. vagus (n. X.) mikroszkópiáját az ideg mellkasi és hasüregi része egyszerű: pusztán kétféle axontípust tartalmaz.

ANATÓMIA TÚLÉLŐKÖNYV

#anatómiatúlelőkönyv

A nucleus dorsalis nervi vagi visceromotoros általános idegsejtjei axonjaikat a n. vagus (n. X.) összes mellkasi és hasúri ágába bocsátják, és aktiválják a szervek falában elhelyezkedő (post)ganglionaris parasympathicus neuronokat (a belek esetén tulajdonképpen az enteralis idegrendszer plexus myentericusának és plexus submucosusának neuronjait aktiválják – ezeket ld. Az autonóm idegrendszer és az endokrin rendszer anatómiája c. fejezetben).

A zsigerekből származó érzeteket (falfeszülést, pH, különböző anyagok koncentrációja a szerv lumenében) a ganglion inferiusban elhelyezkedő viscerosensoros általános pseudounipolaris idegsejtek axonjai érzékelik, és szállítják a nucleus lateralis alae cinereae centralis viscerosensoros általános neuronjaihoz. A mell- és hasúri zsigerekből származó fájdalom ugyanakkor NEM a n. vagus (n. X.) rendszerével utazik, hanem a gerincvelő ganglion spinaléiban elhelyezkedő pseudounipolaris idegsejteken keresztül jut a gerincvelői propathiás neuronokra!

Az ideg proximalis szakasza valamivel bonyolultabb: a nucleus ambiguus branchialmotoros neuronjai látják el a r. pharyngein, valamint n. laryngeus superioron és n. laryngeus recurrensen keresztül a garat és a gége izmait, míg a nucleus dorsalis nervi vagi visceromotoros általános neuronjai látják el a garat- és gége falában lévő (post)ganglionaris parasympathicus idegsejteket, melyek a garat- és gége nyálmirigyeit működtetik.

A garat és a gége somatosensoros általános beidegzését a ganglion superiusban ülő somatosensoros általános pseudounipolaris neuronok biztosítják, míg a garat és gége (!) viscerosensoros speciális beidegzését a ganglion inferiusban található viscerosensoros speciális idegsejtek látják el. A somatosensoros általános információ a nucleus tractus spinalis nervi trigeminibe, míg a viscerosensoros speciális információ a nucleus tractus solitariibe jut.

|  A bolygóideg (n. vagus, n. X.) ágrendszeré  |
| --- |
|  • n. vagus  |
|  o r. meningeus posterior  |
|  o r. auricularis n. vagi  |
|  o r. paryngéi  |
|  o r. laryngeus superior  |
|  o r. cardiaci cervicales superiores  |
|  o r. cardiaci cervicales inferiores  |
|  o n. laryngeus recurrens  |
|  n. laryngeus inferior  |
|  o r. cardiaci thoracici  |
|  o r. bronchiales  |
|  o r. pericardii  |
|  o r. oesophagei  |
|  o truncus vagalis anterior  |
|  r. gastrici anteriores  |
|  r. hepatici  |
|  o truncus vagalis posterior  |
|  r. gastrici posteriores  |
|  r. coeliaci  |
|  r. renales  |

![img-7.jpeg](img-7.jpeg)
A n. vagus agyi kilépése, valamint az ideg axonális összetétele és a kapcsolódó agyidegmagok.

ANATÓMIA TÚLÉLŐKÖNYV

#anatómiatúléllőkönyv

|  A bolygóideg (n. vagus, n. X.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  sulcus parolivaris lateralis | foramen jugulare, pars nervosa | foramen jugulare, pars nervosa | • ggl. superius (érző dúc)
• ggl. inferius (érző dúc)
• számtalan intramuralis dúc (vegetatív dúc) | • nucleus tractus spinalis nervi trigemini (somatosensoros általános)
• nucleus tractus solitarii (viscerosensoros speciális)
• nucleus lateralis alae cinereae (viscerosensoros általános)
• nucleus ambiguus (branchialmotoros)
• nucleus dorsalis nervi vagi (visceromotoros általános)  |

# A járulékos ideg

A járulékos ideg (n. accessorius, n. XI.) nevét onnan kapta, hogy agyidegként viselkedő része (ld. lentebb) n. vagus (n. X.) rendszeréhez csatlakozva látja el funkcióit.

Az ideg különleges, mivel csak félig tekinthető agyidegnek. Két gyökérrel ered, melyek közül a felső (radix cranialis) a sulcus parolivaris lateralisban lép ki az agytörzsből a n. vagus (n. X.) alatt.

Ehhez csatlakozik a gerincvelő C1-6 szegmenseiből, az elülső- és hátulsó gyökerek (radix anterior, radix posterior) között kilépő gerincvelői gyökér (radix spinalis), mely a gerinccsatornában felszállva a foramen magnumon keresztül belép a hátulsó koponyagödörbe az a. vertebralis mögött és csatlakozik a radix cranialishoz.

![img-8.jpeg](img-8.jpeg)
A n. accessorius mikroszkópiája: az egyes ágak axonális összetétele.

![img-9.jpeg](img-9.jpeg)
A n. accessorius anatomiája és más agyidegekhez való viszonya. Előiről tekintünk az ábrára, a csigolyaívek átvágva és eltávolítva.

Az egyesült ideg a foramen jugulare elülső, kisebb részén (pars nervosa) keresztül a durát átfúrva lép ki a koponyából, majd rögtön újra kettéoszlik. Az agyból eredő rész axonjai mint ramus internus csatlakoznak a n. vagushoz (n. X.) annak ganglion superiusa és ganglion inferiusa között, és részt vesznek a gégeizmok beidegzésében.

ANATÓMIA TÚLÉLŐKÖNYV

#anatómiatúléllőkönyv

A gerincvelőből eredő rész axonjai mint **ramus externus** szállnak lefelé az **atlas** előtt, mely a **m. sternocleidomastoideust** átfúrva a **trigonum omotrapezoideum** területére jut, ahol beidegzi a **m. sternocleidomastoideust** és a **m. trapeziust**.

![img-10.jpeg](img-10.jpeg)
A n. accessorius agyi kilépése, valamint az ideg axonális összetétele és a kapcsolódó agyidegmagok.

A **n. accessorius** (n. XI.) mikroszkópos összetétele követi makroszkópos ágrendszerének logikáját. Az agytörzs **nucleus ambiguus branchialmotoros** idegsejtjeinek axonjai alkotják a **radix cranialis**t, melyek a **ramus internuson** keresztül a **n. vagus** (n. X.) ágrendszeréhez csatlakozva részt vesznek a gége izmainak (elsősorban a **m. arytenoidei**) beidegzésében. A **radix spinalis**ban futó gerincvelői alfa-motoneuron axonok a **ramus externuson** keresztül ellátják a fentebb említett két izmot.

|  A járulékos ideg (n. accessorius, n. XI.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  sulcus parolivaris lateralis | foramen jugulare, pars nervosa | foramen jugulare, pars nervosa | nincsenek | • nucleus ambiguus (branchialmotoros)
• gerincvelő elülső szarva a C1-6 szegmentumokban  |

# A nyelv alatti ideg

A nyelv alatti ideg (n. **hypoglossus**, n. XII.) a **sulcus parolivaris medialis**ban lép ki az agytörzsből, majd rövid intracranialis lefutása után a **durát** átfúrva a **canalis nervi hypoglossin** keresztül lép ki a koponyából a **condylus occipitalis** alatt.

A külső koponyaalapon a **spatium parapharyngeumba** lépve előrefelé húzódik, átbújva az **a. carotis interna** és a **v. jugularis interna** között, miközben lateralról elhalad az **a. carotis externa** mellett. Végezetül előrefelé belép a **sulcus lateralis linguae**be (a három ott futó képlet közül ő halad legmélyebben), ahol eltűnik a nyelv állományában.

Ágaival (r. **linguales**) ellátja a belső, valamint külső nyelvizmokat, valamint a nyelvcson felett izmokat.

ANATÓMIA TÚLÉLŐKÖNYV

#anatómiatúléllőkönyv

![img-11.jpeg](img-11.jpeg)
A n. hypoglossus ágrendszere.

Egy alsó ága csatlakozik az első gerincvelői ideg (n. spinalis C1) ramus ventralisához, ezzel kialakítva a radix superior ansae cervicalist.

Az idegág a C2-3 gerincvelői gyökökből származó n. spinalisokkal (radix inferior ansae cervicalis) hurokszerűen összekapcsolódva kialakítja a nyelvcson alatti izmok beidegzését végző ansa cervicalis profundát.

![img-12.jpeg](img-12.jpeg)
■ somatomotoros idegsejtek (valamint a gerincvelő alfa-motoneuronjai)
A n. hypoglossus mikroszkópos anatomiája: az egyes ágak axonális összetétele.

ANATÓMIA TÚLÉLŐKÖNYV

#anatómiatúléllőkönyv

Az ideg mikroszkópiája végtelenül egyszerű: ágaiban részben a nucleus nervi hypoglossiból származó somatomotoros neuronok axonjait találjuk, melyekhez az ansa cervicalis profunda területén csatlakoznak a C1-3 gerincvelői szegmensek alfa-motoneuronjainak axonjai.

![img-13.jpeg](img-13.jpeg)
A n. hypoglossus agyi kilépése, valamint az ideg axonális összetétele és a kapcsolódó agyidegmagok.

|  A nyelv alatti ideg (n. hypoglossus, n. XII.)  |   |   |   |   |
| --- | --- | --- | --- | --- |
|  Agyi kilépés | Duralis kilépés (porus duralis) | Koponyai kilépés | Agyideg dúcok | Agyideg magok  |
|  sulcus parolivaris medialis | canalis nervi hypoglossi | canalis nervi hypoglossi | nincsenek | • nucleus nervi hypoglossi (somatomotoros)  |

A n. hypoglossus egyoldali bénulásának különlegessége, hogy a m. genioglossus kiesése miatt az ellenoldali m. genioglossis a sérült oldal irányába tolja a nyelvet: a nyelv hegye a bénult oldal felé mutat.

A n. hypoglossus tárgyalásával az agyidegek végére értünk. Az alábbiakban a testet ellátó gerincvelői idegek származékaival foglalkozunk.

ANATÓMIA TÚLÉLŐKÖNYV

#anatómiatúlelőkönyv

# A gerincvelői idegek anatómiája

A gerincvelői idegek (n. spinalis) a csigolyaközti résekben jönnek létre a radix anteriorok és radix posteriorok egyesülésével – utóbbin található megvastagodás a ganglion spianle (vagy ganglion intervertebrale). Gerinccsatornából történő kilépése után szinte azonnal ágaira oszlik, melyek közül az első a gerincvelő dura materéhez visszakanyarodó, azt érzően beidegző r. meningeus. Rövid lefutás után a n. spinalis két fő ágra oszlik, a hatra kanyarodó r. dorsalisra, mely a mély hátizmok, valamint a felettük lévő bőrterület idege lesz, valamint a r. ventralisra, mely a test mellkasi részén önállóan fut, míg a nyak, a felső végtag és az alsó végtag beidegzésére fonatokat alakít ki.

A gerincvelő mellkasi- és felső ágyéki szakaszán (Th1 – L3) a r. ventralisok kezdeti szakaszát két ág köti hozzá a gerincoszlop mellett futó sympathicus dúclánchoz (truncus sympathicus). Mint lentebb látni fogjuk, a gerincvelőtől a truncus sympathicushoz axonokat szállító ág a r. communicans albus (mert ebben myelin hüvelyes, tehát fehérnek látszó axonok futnak) míg a truncus sympathicustól vissza a gerincvelői idegbe axonokat szállító ág a r. communicans griseus – mert ebben a truncus sympathicus (post)ganglionaris sympathicus idegsejtjeinek myelin hüvely nélküli, ezáltal szürkésnek látszó axonjai futnak.

A n. spinalisokat szokás az eredésük szerinti gerincvelői szegmens alapján elnevezni (n. spinalis C1, n. spinalis C2 és így tovább), valamint anatómiái testtájuk szerint is. Így beszélhetünk 8 pár n. cervicalisról, 12 pár n. thoracalisról, 5 pár n. lumbalisról, 5 pár n. sacralisról, valamint 1 pár n. coccygeusról.

![img-14.jpeg](img-14.jpeg)
A gerincvelői ideg kialakulása a gerincvelő egy szakaszán, hátulról rátekintve. Csak a bal oldali idegek kerültek ábrázolásra.

ANATÓMIA TÚLÉLŐKÖNYV

#anatómiatúléllőkönyv

Szemügyre véve a gerincvelői ideg mikroszkópiáját, azt látjuk, hogy az a gerincvelő elülső szarvából a radix anterioron kilépő alfa- és gamma-motoneuronok, az oldalsó szarvból kilépő preganglionaris vegetatív idegsejtek (centralis vegetatív idegsejtek) axonjaiból, valamint a radix posterioron található ganglion spinaléban ülő pseudounipolaris idegsejtek axonjaiból jön létre. Ágainak többsége kevert idegként funkcionál, tehát megtalálhatóak benne az izmok beidegzésére szolgáló alfa- és gamma motoneuron axonok, a legkülönbözőbb receptor funkciókat betöltő pseudounipolaris idegsejt axonok. Az oldalsó szarvban ülő preganglionaris vegetatív idegsejtek (amennyiben sympathicus tulajdonságúak) axonjaikat a gerincvelői idegből a r. communicans albuson keresztül a truncus sympathicus ganglionjaiba bocsátják (ganglion trunci sympathici), ahol aktívnak egy (post)ganglionaris sympathicus idegsejtet. Utóbbi axonja a r. communicans griseuson tér vissza a n. spinalisba, majd annak r. ventralis és r. dorsalis ágaival jut el a testfal ereihez, izzadtságmirigyeihez, szörszál merevítő izmaihoz (vasomotoros, sudomotoros és pilomotoros beidegzés – részleteiben ld. Az autonóm idegrendszer és az endokrinszervek anatómiaja c. fejezetben).

Egyes oldalsó szarvban ülő preganglionaris sympathicus idegsejtek a r. communicans albuson keresztül belépnek a truncus sympathicusba, de onnan szinapszis nélkül tovább haladnak a n. splanchnicusokon keresztül a hasúri zsigerek irányába – ennek részleteit is ld. Az autonóm idegrendszer és az endokrin rendszer anatómiaja c. fejezetben.

![img-15.jpeg](img-15.jpeg)
A gerincvelői ideg és ágainak mikroszkópiája: az egyes ágak axonális összetétele.

A test nagy részén – elsősorban a klinikailag leginkább releváns végtagi beidegzés miatt – a n. spinalisok r. ventraliszaival, valamint az azokból kialakuló fonatokkal és idegekkel foglalkozunk. Ugyanakkor a test néhány pontján fontos megemlékeznünk a r. dorsalisokból létrejövő idegekről.

38

ANATÓMIA TÚLÉLŐKÖNYV

#anatómiatúléllőkönyv

# A gerincvelői ideg hátulsó ágai

A gerincvelői idegek (n. spinalis) r. dorsalisai segmentalis beidegzést biztosítanak mind az axialis izomzatnak, mind a hát bőrének. Általában nem emlékezünk meg róluk külön. Néhány r. dorsalist azonban a tarkó, valamint az alsó lumbalis régióban külön névvel illetünk.

Az első gerincvelő ideg (n. spinalis C1) dorsalis ága a n. suboccipitalis, mely a m. rectus capitis posterior major, m. obliquus capitis inferior és m. obliquus capitis superior izmok határolta trigonum suboccipitaléban halad, és beidegzi a rövid tarkóizmokat (az előbb említett három izmot, valamint a m. rectus capitis posterior minort. A teljes régiót befedik a felületesebben futó hátizmok (m. semispinalis capitis, m. splenius capitis, m. trapezius)

A C2 gerincvelői ideg r. dorsalisa a n. occipitalis major, mely a rövid tarkóizmok fölé kanyarodva medialra lép, majd átfúrja a m. semispinalis capitist és a m. trapezius tapadását, és a beidegzi a tarkó, valamint a nyakszirtcsont bőrét.

A n. occipitalis tertius a C3 gerincvelői ideg dorsalis ága. Eredése után ugyancsak a rövid tarkóizmok fölé kerül, és egészen medialisan (a ligamentum nuchae mellett) halad felfelé, majd a bőr alá lépve beidegzi a tarkó bőrének legmedialisabb részét.

![img-16.jpeg](img-16.jpeg)
A tarkó régiója és beidegzése: a mélyben fekvő rövid tarkóizmok (jobbra), valamint felületes izmok átvágása után a régió idegei (balra).

A lumbalis régióban (Th12 – L3 gerincvelői idegek) a r. dorsalisok kialakítják a n. cutanei clunii superiorest, melyek ellátják az alsó lumbalis régió, valamint a farpofák bőrét, hátul.

A n. cutanei clunii medii az S1-S3 gerincvelői idegek dorsalis ágainak lateralis bőrágai, melyek beidegzik a sacrum feletti bőrterületet, valamint a farpofák bőrét hátul, és valamivel lejjebb mint a felső idegek.

# A nyaki fonat idegei

A nyak beidegzését a plexus cervicalis biztosítja (a zsigerek beidegzését nem ideértve; azok – ahogy fentebb láttuk – döntően agyideg beidegzést kapnak a n. glossopharyngeus (n. IX.) és n. vagus (n. X.) rendszeréből). A plexus cervicalis a gerincvelői idegek (n. spinalis) elülső ágaiból (r. anterior) alakul ki, a C1 és C4 szegmensek között (tehát az első 4 gerincvelői idegből, melyek a koponya és az atlas, az atlas és az axis, az axis és a C3, valamint a C3 és C4 nyakcsigolya között lépnek ki a canalis spinalisból).

ANATÓMIA TÚLÉLŐKÖNYV

#anatómiatúléllőkönyv

A r. anteriorok a scalenus-izmok között egyre felületesebbé válnak, majd hol egymáshoz tapadva, hol szétválva (ez maga a plexus cervicalis) kialakítják a nyak idegeit. A plexus cervicalis a lamina prevertebralis felszínén jön létre, és csak a belőle származó, bőrbe tartó idegek lépnek át a lamina superficialis.

- A plexus cervicalis legelső, és egyben egyik mély ága egy hurok alakú ideg, az ansa cervicalis profunda, mely két gyök-párosból, a C1 és C2 r. anteriorból (ez a ramus superior ansae cervicalis profundae), valamint a C2 és C3 r. anteriorból (ez a ramus inferior ansae cervicalis profundae) áll össze. Az ansa cervicalis profunda a lamina prevertebralis és a lamina superficialis között fekszik, és elhaladtában beidegzi a nyelvcsont alatti izmokat. Fontos megjegyezni, hogy ramus superiora axonokat kap a n. hypoglossusból (n. XII.)
- A n. phrenicus a plexus cervicalis utolsó, egyben másik mély ága, melyet a C3 és C4 r. anteriorok adnak (valamint rostokat kap a C5 r. anteriorból). Az ideg a m. scalenus anterior elülső felszínén száll lefelé (az a. cervicalis ascendens mellett), majd a v. jugularis internától lateralisan, a v. subclavia és az a. subclavia között lép a mellkasba. Az ideg itt a későbbiekben ismertetett szívburok (pericardium) és mellhártya (pleura) között halad a diaphragma respiratorium felső felszínéhez, hogy beidegezze azt. Lefutása közben érző ágakat ad az említett hártyákhoz is.

![img-17.jpeg](img-17.jpeg)
A plexus cervicalis ágrendszere.

A plexus cervicalis felületes ágai eredésük után együtt fúrják át a nyak fascia rendszeréhez tartozó lamina prevertebralist, valamint a m. sternocleidomastoideus lefutásának felénél, annak hátulsó széle mentén ugyancsak egy ponton lépnek át a fascia cervicalis profunda lamina superficialisán (ez a punctum nervosum Erbi, vagyis az Erb-pont). Innen a saját ellátási területük irányába kanyarodnak.

- A n. occipitalis minor a C2 és C3 r. anteriorok származéka, mely az Erb-ponton való átlépés után hátrafelé fordul, hogy beidegezze a fül mögötti terület bőrét.
- A n. auricularis magnus ugyancsak a C2 és C3 r. anteriorokból ered, majd az Erb-ponton való átlépés után ellátja részben a fül előtti, részben a fül mögötti terület bőrét.
- A n. transversus colli szintén a C2 és C3 r. anteriorok ága, mely az Erb-ponttól haránt irányban húzódik előre a nyakon, és beidegzi annak bőrét.
- A n. supraclaviculares is a C2 és C3 r. anteriorokból származik, és ágaival ellátja a nyak bőrét az Erb-pont alatt, valamint a clavicula felett.

ANATÓMIA TÚLÉLŐKÖNYV

#anatómiatúléllőkönyv

|  A nyaki fonat (plexus cervicalis) idegei és kialakulásuk  |   |   |   |   |
| --- | --- | --- | --- | --- |
|  Gerincvelői gyök | Ideg neve | Mit lát el? | Felületesen / mélyen? | Megjegyzés  |
|  C1 - C2 | r. superior ansae cervicalis profunda | Nyelvcsont alatti izmokat | Mélyen, a lamina superficialis alatt | csatlakozik hozzá a n. hypoglossus  |
|  C2 – C3 | r. inferior ansae cervicalis profunda |   |   |   |
|  C2 – C3 | n. occipitalis minor | Fül mögötti terület bőre | Az Erb-ponton átfúrják a lamina superficialist |   |
|  C2 – C3 | n. auricularis magnus | Fül előtti és fül mögötti terület bőre |   |   |
|  C2 – C3 | n. transversus colli | Nyak bőre |   |   |
|  C2 – C3 | n. supraclaviculares | Nyak bőre |   |   |
|  C3 – C5 | n. phrenicus | diaphragma respiratorium, mellhártya, szívburuk | Mélyen, a lamina superficialis alatt |   |

![img-18.jpeg](img-18.jpeg)

# A karfonat és a felső végtag idegei

Ugyancsak a nyakon, a fossa scalenotrachealis területéről lép elő a hiatus scalenin a karfonat (plexus brachialis), mely részben a nyak, részben a felső végtag képleteit látja el. A plexus brachialis a C5 és Th1 gerincvelő idegek r. ventralisából szedődik össze, először három fő törzsbe (a C5 és C6 r. ventralisokból a truncus superior, a C7 r. ventralis egyenes folytatása a truncus medius, míg a C8 és Th1 r. ventralisok adják a truncus inferior).

A három truncus a hiatus scalenin keresztül a clavicula alá, a hónaljárok (fossa axillaris) és a felső végtag irányába húzódik, miközben mindegyik feloszlik két ágra (divisio anterior, divisio posterior), majd ezek újra egyesülésével átrendeződik a fasciculusokká.

A truncus superior és a truncus medius divisio anteriorából keletkezik a felső végtagnál megismert fasciculus lateralis, mindhárom truncus divisio posteriora adja a fasciculus posteriort, míg az alsó truncus divisio anteriora folytatódik mint fasciculus medialis (a három fasciculus nevét az a. subclaviahoz / a. axillarishoz való viszonya alapján kapta).

41

ANATÓMIA TÚLÉLŐKÖNYV

#anatómiatúléllőkönyv

![img-19.jpeg](img-19.jpeg)

Bár a plexus brachialis neve a felső végtag beidegzésére utal, a nyak, valamint a mellkas beidegzésére számtalan idegág válik le mind a truncusokból, mind a fasciculusokból.

- A n. thoracicus longus a legkorábban leváló ág, mely főleg a truncus superiorból származik, és mely a m. scalenus medius átfúrása után a mellkas lateralis felszínén halad, a m. serratus anterior beidegzésére
- A n. dorsalis scapulae ugyancsak a truncus superior származéka, mely a m. scalenus mediust átfúrva a m. scalenus posterior és a m. levator scapulae között a hátra kanyarodik, ahol beidegzi a m. rhomboideit.
- A n. suprascapularis szintén truncus superior ág, mely hátra hajolva átlép az incisura scapulae superiuson (a ligamentum transversum scapulae superius alatt), és beidegzi a m. supra- és m. infraspinatust.
- A truncus superior utolsó közvetlen idegága a n. subclavius, mely a m. scalenus anteriortól lateralisan húzódik a m. subclavius izomhoz.

A fasciculusok közül a legtöbb ágat a törzs beidegzésére a fasciculus posterior adja. A másik két fasciculusból csak egy-egy idegág származik.

- A n. subscapularis általában több gyökérrel ered a fasciculus posteriorból, és lapocka elé lépve beidegzi a m. subscapularist és a m. teres minort.
- A n. thoracodorsalis ugyancsak a fasciculus posterior ága, mely hátra és lateralra húzódva a m. latissimus dorsi alá lépve beidegzi azt.
- A n. pectoralis medialis a fasciculus medialis ága, míg a n. pectoralis lateralis a fasciculus lateralisból származik. A két ideg együtt halad a mellkason a m. pectoralis minortól takartan. Beidegzik az izmot, valamint a m. pectoralis majort.

ANATÓMIA TÚLÉLŐKÖNYV

#anatómiatúléllőkönyv

A plexus brachialis valahol a divisiok területén halad át a clavicula alatt, és lép a hónaljárok területére. A fasciculusok végül az axilla területén ismét újra rendeződve kialakítják a szabad felső végtag idegeit.

|  A plexus brachialis vállövi ágai  |   |   |   |
| --- | --- | --- | --- |
|  ideg | honnan ered? | mit lát el? | megjegyzés  |
|  n. thoracicus longus | truncus superior | m. serratus anterior | A mellkas oldalfalán száll lefelé  |
|  n. dorsalis scapulae |   | m. rhomboideus major, m. rhomboideus minor, m. levator scapulae | A lapocka medialis oldalán száll le az izmok alatt.  |
|  n. suprascapularis |   | m. supraspinatus, m. infraspinatus | Az incisura scapulae superioron bújik hátra.  |
|  n. subclavius |   | m. subclavius | -  |
|  n. subscapularis | fasciculus posterior | m. subscapularis, m. teres major | -  |
|  n. thoracodorsalis |   | m. latissimus dorsi | -  |
|  n. pectoralis medialis | fasciculus medialis | m. pectoralis major, m. pectoralis minor | -  |
|  n. pectoralis lateralis | fasciculus lateralis | m. pectoralis major, m. pectoralis minor | -  |

# A n. axillaris

A n. axillaris a fasciculus posteriorból eredve a fossa axillaris hátulsó falának egy nyílásán (hiatus axillaris lateralis) hátralép, és elágazódik a m. deltoideus, valamint a m. teres minor alatt (ellátja a két izmot). Egy ága a m. deltoideust átfúrva a válltájék lateralis részén a bőr alatti kötőszövetbe kerül (n. cutaneus brachii lateralis superior) és beidegzi a válltájék bőrét.

![img-20.jpeg](img-20.jpeg)
A fasciculus posterior ágai.
A m. pectoralisok és a m. biceps brachii eltávolítva, belelátunk az axillába.

![img-21.jpeg](img-21.jpeg)
A fasciculus posterior ágai a kar hátulsó felszínén.
A m. triceps brachii átvágva. belelátunk a sulcus nervi radialisba.

# A n. radialis

Ugyancsak a fasciculus posterior ágaként ered a fossa axillaris hátulsó falát alkotó izmokon fekve. A karra érve a „triceps résen" keresztül belép a kar hátulsó felszínén futó sulcus nervi radialisba, ahol beidegzi a m. triceps brachii. A m. triceps brachii lateralis fejét átfúrva egy ága felszínessé válik és mint n. cutaneus brachii lateralis inferior beidegzi a bőrt.

ANATÓMIA TÚLÉLŐKÖNYV

#anatómiatúléllőkönyv

A sulcus nervi radialisban haladva (mely a m. triceps brachii lateralis és medialis feje között fekszik) a kar hátulsó felszínének lateralis oldalára kerül. Itt leadja a n. cutaneus brachii posterior nevű ágát, mely a tricepsen átlépve a könyök mellett felületessé válik, hogy beidegezze a kar bőrének hátulsó sávját.

A n. radialis a sulcus nervi radialisból a septum intermusculare brachii laterale átfúrásával belép az elülső (flexor) compartmentbe, ahol a m. brachioradialis és m. brachialis között halad (ez az ún. sulcus brachiobrachioradialis). Végezetül belép a könyökarok (részleteiben ld. lentebb) kisebb, lateralis részébe, ahol két végégára oszlik.

Mély ága (r. profundus) a m. supinatoron keresztül (canalis supinatorius) az alkar dorsalis oldalára kerül, ahol mint n. interosseus posterior a membrana interossea hátulsó felszínén oszlik ágaira. Beidegzi az alkar hátulsó izmait.

Felületes ága (r. superficialis) az alkar elülső felszínének lateralis szélén halad a csukló irányába az a. radialis társaságában (a m. brachioradialis végig takarja őket). A csukló magasságában (ahol a m. brachioradialis véget ér) a r. superficialis a kéz dorsalis felszínére fordul, ahol felületes ágaival beidegzi a kézhát dorsalis oldalának bőrét (kézháti ágait ld. lentebb, a kéz idegeinél és az összefoglaló táblázatban).

![img-22.jpeg](img-22.jpeg)

## A n. musculocutaneus

Az ideg a fasciculus lateralis származékaként kezdődik az a. brachialis lateralis oldalán. Felismerni arról a legkönnyebb, hogy a m. coracobrachialis mögé lép, majd előrefelé átfúrja az izmot. Innen distal felé a m. coracobrachialis, majd a m. brachialis elülső felszínén fekve húzódik. A m. biceps brachii végig betakarja az ideget. Végága (n. cutaneus antebrachii lateralis) a m. biceps brachii és m. brachialis közül kilépve az alkar bőrének lateralis részébe kerül, és beidegzi azt.

## A n. ulnaris

A singcsonti ideg a fasciculus medialis ágaként kezdődik az axilla területén, ahonnan a n. medianus, valamint az a. brachialis kíséretében belép a kar sulcus bicipitalis medialisába.

Ágak nélkül halad nagyjából a kar alsó harmadáig, ahol a septum intermusculare brachii medialét átfúrva a dorsalis (extensor) compartmentbe kerül. Innen az alkarra az epicondylus medialis humeri hátsó/alsó felszínén található sulcus nervi ulnarison keresztül lép a m. flexor carpi ulnaris alá (tehát az alkar flexor compartmentjébe). Az alkar medialis peremén haladva ágakat bocsát a m. flexor digitorum profundushoz, valamint a m. flexor carpi ulnarishoz. Az alkar distalis harmadában leadja dorsalis ágát (r. dorsalis), mely felületessé válva a kézhátra kanyarodik, és beidegzi annak bőrét a medialis oldalán (kézháti ágait ld. lentebb, a kéz idegeinél és az összefoglaló táblázatban).

44

ANATÓMIA TÚLÉLŐKÖNYV

#anatómiatúléllőkönyv

A csukló magasságában a n. ulnaris felületessé válik, majd az a. ulnaris kíséretében a canalis ulnaris Guyonin keresztül a kézre lép. Mély ága (r. profundus) az arcus palmaris profundust követve ágazódik el, és idegzi be a kéz izmainak többségét (kivéve a m. abductor pollicis brevist, m. opponens pollicist, m. flexor pollicis brevis felületes fejét és két m. lumbricalist). Felületes ága a (r. superficialis) a hypothenar bőrében elágazódva beidegzi a tenyér bőrét a kisujj oldalán (tenyéri ágait ld. lentebb, a kéz idegeinél és az összefoglaló táblázatban).

![img-0.jpeg](img-0.jpeg)
A n. medianus

![img-1.jpeg](img-1.jpeg)

A n. medianus két fasciculus (fasciculus medialis, fasciculus lateralis) származékaként jön létre az a. axillaris előtt, az axilla területén. Az a. brachialis, illetve a n. ulnaris kíséretében húzódik distal felé a sulcus bicipitalis medialisban, majd a m. biceps brachii inának medialis oldalán belép a könyökárok (fossa cubiti) területére. Innen a m. pronator teres két feje között átbújva a m. flexor digitorum superficialis alá kerül és húzódik a csukló irányába (azt szoktuk mondani, hogy az izom fasciájába rögzítetten halad), ahol az inak között felületesebbé válva lép át a canalis carpin.

A kézre érve ágaival ellátja a m. abductor pollicis brevist, a m. opponens pollicist, a m. flexor pollicis brevis felületes fejét, valamint kettő m. lumbricalist, illetve a tenyér bőrét (ágait ld. lentebb, a kéz idegeinél és az összefoglaló táblázatban).

45

ANATÓMIA TÚLÉLŐKÖNYV

#anatómiatúléllőkönyv

# A kéz beidegzése

A kéz beidegzése kapcsán érdemes legelőször az általános elveket szemügyre venni. Beszélhetünk a tenyeret és a kézhátat beidegző ágakról (általában nem kerülnek elnevezésre), valamint az ujjakhoz húzódó idegekről. Utóbbiakat egységesen a „digitalis communis" és „digitalis propria" jelzőkkel illetjük. Minden egyes ujjat összességében 4 „digitalis propria" ideg lát el: kettő dorsalisan, kettő palmarisan. Egy ideg tehát összességében egy úgynevezett „ujj élet" idegez be. Mivel 5 ujjunk van egy kézen, ezért oldalanként (palmaris, dorsalis) 10-10 ujjélről beszélhetünk.

A „digitalis communis" idegek mind a tenyéri, mind a kézháti oldalon két ujj közéhez húzódnak, ahol kettéválnak végágaikra, a „digitalis propriákra". Ez azt jelenti tehát, hogy az egy „digitalis communis" idegekből származó propriák két, szomszédos ujj szomszédos éleihez (ujjfeleihez) húzódnak. Vannak olyan „digitalis propria" ágak is, melyek nem a communisokból, hanem direkt módon valamelyik nagyobb idegből erednek.

![img-2.jpeg](img-2.jpeg)

A kézhát (dorsum manus) bőrbeidegzése igazságos: a két, hozzájáruló ideg (a n. radialis r. superficialisa és a n. ulnaris r. dorsalisa) ágrendszere a kézhát felét, valamint 5-5 ujj élet lát el, a következők szerint:

- a n. radialis r. superficialisa összesen 2 darab n. digitalis dorsalis communist és egy n. digitalis dorsalis propriát ad, így az összesen öt darab n. digitalis dorsalis propria biztosítja a hüvelykujj és a mutatóujj teljes, valamint a középső ujj felének bőrbeidegzését
- a n. ulnaris r. dorsalisának ágrendszere nagyon hasonló: 2 darab n. digitalis dorsalis communisa, valamint egy n. digitalis dorsalis propriája együttesen öt n. digitalis palmaris propriaként biztosítja a kisujj és a gyűrűsujj egészének, valamint a középső ujj felének bőrbeidegzését.

A kézhát esetén fontos megjegyezni, hogy idegei csak az ujjak középpercéig biztosítják a bőrbeidegzést: a végpercek (körömpercek) ellátását a tenyéri oldalról áthajoló palmaris idegek biztosítják.

A tenyéri oldal bőrbeidegzése kevésbé igazságos (sokkal inkább testvéries). A n. ulnaris r. superficialisa összesen egy n. digitalis palmaris communist, valamint egy közvetlen n. digitalis palmaris propriát ad.

Az így létrejövő - összesen - három n. digitalis palmaris propria ellátja a kisujj egészének bőrét, valamint a gyűrűsujj felét. Mindhárom ideg áthajlik a körömperc dorsalis oldalára is!

ANATÓMIA TÚLÉLŐKÖNYV

#anatómiatúléllőkönyv

![img-3.jpeg](img-3.jpeg)

A maradék hét ujjfelet (a hüvelyk, mutató- középső ujj egészét, valamint a gyűrűsujj felét) a n. medianus látja el a következőképp: három n. digitalis palmaris communisa összesen hat n. digitalis palmaris propriát ad, melyhez egy direkt módon leváló n. digitalis palmaris propria csatlakozik. Ezek az ágak is áthajlanak a körömpercek dorsalis oldalára.

![img-4.jpeg](img-4.jpeg)

Ha jobban utána számolunk, akkor a „propria" idegek száma mindig 2n+1, ahol „n" a communisok száma.

ANATÓMIA TÚLÉLŐKÖNYV

#anatómiatúléllőkönyv

|  A felső végtag idegeinek ellátási területei  |   |
| --- | --- |
|  Ideg | Melyik izmot látja el?  |
|  n. axillaris | • m. deltoideus
• m. teres minor  |
|  n. radialis | • m. triceps brachii  |
|  n. radialis, r. profundus
(n. interosseus posterior) | • m. anconeus
• alkar dorsalis izmai  |
|  n. ulnaris | • m. flexor carpi ulnaris
• m. flexor digitorum profundus  |
|  n. ulnaris, r. profundus | • m. palmaris brevis
• m. abductor digiti minimi
• m. flexor digiti minimi
• m. opponens digiti minimi
• m. interosseus palmaris
• m. interosseus dorsalis
• m. lumbricalis (2)
• m. adductor hallucis brevis
• m. flexor hallucis brevis (caput profundum)  |
|  n. musculocutaneus | • m. coracobrachialis
• m. biceps brachii
• m. brachialis  |
|  n. medianus | • alkar elülső izmai (kivéve m. flexor carpi ulnaris)
• m. abductor pollicis brevis
• m. opponens pollicis
• m. flexor pollicis brevis (caput superficiale)  |

## A felső végtag bőrbeidegzése

A bőrbeidegzés tanulása során az egyes ágak neve rettentően egyszerű (a kéz kivételével): tulajdonképpen latinul megadja, hogy az ideg melyik végtagrész melyik oldalán lát el egy bőrsávot. Éppezért, demón és vizsgán az adott terület beidegzését biztosító ideg neve fontos ugyan, de kevésbé érdekes, és sokkal nagyobb hangsúlyt kap, hogy melyik idegből származik az adott bőrág. Általános elvként látni fogjuk, hogy a felső végtag bőrét három fő sávban látják el az idegek: egy medialisban, egy lateralisban, illetve egy posteriorban.

## A felső végtag idegei: ágrendszer

### fasciculus posterior

- n. axillaris
- n. cutaneus brachii lateralis superior
- n. radialis
- n. cutaneus brachii lateralis inferior
- n. cutaneus brachii posterior
- n. cutaneus antebrachii posterior
- r. profundus
- n. interosseus posterior
- r. superficialis
- n. digitalis dorsalis propria
- n. digitalis dorsalis communis (2)
- n. digitalis dorsalis propria (4)

### fasciculus medialis

- n. cutaneus brachii medialis
- n. cutaneus antebrachii medialis
- n. ulnaris
- r. dorsalis
- n. digitalis dorsalis propria
- n. digitalis dorsalis communis (2)
- n. digitalis dorsalis propria (4)
- r. palmaris
- r. profundus
- r. superficialis
- n. digitalis palmaris propria
- n. digitalis palmaris communis
- n. digitalis palmaris propria (2)

### fasciculus lateralis

- n. musculocutaneus
- n. cutaneus antebrachii lateralis
- n. medianus*
- r. palmaris
- n. digitalis palmaris propria
- n. digitalis palmaris communis (3)
- n. digitalis palmaris propria (6)

*: a n. medianus a fasciculus lateralis és fasciculus medialis közös ága

A kar lateralis sávjának bőrbeidegzését két ideg biztosítja. A n. cutaneus brachii lateralis superior a n. axillaris ágaként a m. deltoideust átfúrva válik felületessé, és a válltájék bőrének lateralis oldalát látja el. Tőle distalisan, nagyjából a könyökig idegzi be a bőrt a n. radialisból származó n. cutaneus antebrachii lateralis inferior. Utóbbi ideg a m. triceps brachii lateralis fején átlépve válik felületessé.

A kar medialis sávja kettős beidegést kap. Alapvetően a fasciculus medialisból származó n. cutaneus brachii medialis biztosítja a terület bőrének ellátását, ugyanakkor a mellkasról áthajolva a második bordaközi ideg (n. intercostalis) egy ága is szerepet kap benne: a hónalj területének bőrét ezen ideg származéka, a n. intercostobrachialis látja el.

A kar hátulsó felszínének bőrbeidegzését a n. radialisból származó n. cutaneus brachii posterior adja.

Az alkari idegek hasonlóan sávos elrendeződést mutatnak. A m. brachialis és m. biceps brachii közül előlépő n. musculocutaneus végága, a n. cutaneus antebrachii lateralis az alkar bőrének lateralis idege, mely a könyöktől egészen a csukló környékéig biztosítja a bőrbeidegzést.

48

ANATÓMIA TÚLÉLŐKÖNYV

#anatómiatúléllőkönyv

Az alkar elülső, medialis sávját a fasciculus medialisból eredő n. cutaneus antebrachii medialis látja el. Mivel az ideg az axilla területén ered, és csak a könyöktől distalisan biztosítja a bőr beidegzését, a kar egy részén rejtetten, a sulcus bicipitalis medialisban halad. Végül a v. basilica átlépési helyén, a hiatus basilicuson fúrja át a fascia brachii és válik felületessé.

Az alkar dorsalis felszínének bőridege a n. radialisból származó n. cutaneus brachii posterior.

A kéz beidegzését valamivel feljebb részletesen tárgyaltuk, ugyanakkor a következetesség érdekében röviden itt is összefoglaljuk.

A kézhát radialis oldalának bőridege a n. radialis r. superficialis, mely összességében 5 ujjfél bőrbeidegzését biztosítja – szigorúan csak a középpercek magasságáig – összesen 5 n. digitalis dorsalis propriával. A kézhát ulnaris oldalát a n. ulnaris r. dorsalis látja el, hasonló elrendeződésben.

A tenyéri oldal bőrbeidegzése kevésbé igazságos. Mind a n. ulnaris, mind a n. medianus rendelkezik 1-1 tenyéri ággal (r. palmaris) melyek a hypothenar, illetve a thenar bőrének beidegzését végzik. A n. ulnaris felületes ága (r. superficialis) összesen 3 ujjfelet lát el (kisujj, gyűrűsujj fele) három n. digitalis palmaris propriájával. A maradék 7 ujjfél ellátását a n. medianusból származó n. digitalis palmaris propriák végzik. A palmaris idegek áthajolva a körömpercek dorsalis oldalára biztosítják azok bőrbeidegzését is.

![img-5.jpeg](img-5.jpeg)
A felső végtag bőrbeidegzése: az elülső (balra) és a hátulsó felszínen (jobbra). A feliratozásnál zárójelben jelezve, mely ideg ága az adott bőrideg.

ANATÓMIA TÚLÉLŐKÖNYV

#anatómiatúléllőkönyv

# A bordaközi idegek és a törzs idegei

A mellkasfal és a hasfal beidegzését ugyancsak a segmentalis gerincvelői idegek (n. spinalis) ágai végzik. Mint fentebb láttuk, a n. spinalisok a foramen intervertebrálékon kilépve feloszlanak fő elülső (r. ventralis) és hátulsó (r. dorsalis) ágaikra. A r. dorsalisok a csigolyák mellett hátra kanyarodnak, és segmentalisan ellátják a hátizmokat, valamint a hát bőrét. A hát felső részében a r. dorsalisok medialisabb ága (r. medialis) a bőrág, míg kb. a 7. hátcsigolyától lefelé a lateralisabb ág (r. lateralis).

![img-6.jpeg](img-6.jpeg)

A r. anteriorok a mellkas területén mint bordaközi idegek (n. intercostalis) lépnek a sulcus costaenak megfelelően a m. intercostalis internus és m. intercostalis intimusok közé, és haladnak előrefelé. A mellkas lateralis részén egy águk (r. cutaneus lateralis pectoralis) átfúrja az izmokat, és a bőr alá lép. A sternumtól lateralisan a n. intercostalisok végága (r. cutaneus anterior pectoralis) szintén a bőr rétegei közé lép, és beidegzi azt a mellkason.

A 2. n. intercostalis r. cutaneus lateralisa részben áthajlik a karra is, mint n. intercostobrachialis, ahol besegít a kar medialis oldalán a bőr beidegzésében a n. cutaneus brachii medialisnak.

A hatodik bordaköztől lefelé a n. intercostalis ágai egyre inkább eltérnek lefelé, és a hasizmok (m. obliquus abdominis internus és m. transversus abdominis) közé lépve húzódnak előre, a linea alba két oldalára, ahol végágaikkal (r. cutaneus anterior abdominalis) átfúrva az izmokat beidegzik a has bőrét (lateralisan ugyancsak adnak perforans ágakat – r. cutaneus lateralis abdominalis –, melyek a has bőrének lateralis részét látják el). Lefutásuk közben ágakat adnak a hasizmok felső részéhez is (beleértve a három ferde hasizmot, valamint a m. rectus abdominist). Az utolsó „bordaközi” ideg a n. subcostalis nevet viseli.

![img-7.jpeg](img-7.jpeg)
A hasfal beidegzése: balra a plexus lumbalis eredése, jobbra az elülső hasfal idegei.

A hasfal izmainak és bőrének beidegzéséhez az ágyéki fonatból származó idegek is hozzájárulnak – ld. alább.

## Az ágyéki és a keresztcsonti fonat, valamint az alsó végtag idegei

A medence, valamint az alsó végtag izmainak, illetve az alsó végtag bőrének beidegzését a lumbalis és sacralis gerincvelőből kilépő n. spinalisok r. ventralisából összeszedődő ágyéki- (plexus lumbalis) és keresztcsonti fonat (plexus sacralis) végzik.

Az ágyéki fonat (plexus lumbalis) az utolsó mellkasi (Th12), valamint a felső négy ágyéki (L1-L4) gerincvelői ideg (n. spinalis) elülső ágából (ramus ventralis) alakul ki. A fonat a m. psoas major gerinc melletti eredésénél, az izom állományában foglal helyet. A felső végtaggal ellentétben azonban a plexus lumbalis (és sacralis) esetén nem alakulnak ki fasciculusok, hanem a fonat önálló idegekre bomlik fel. Az idegek nagy része a m. psoas major lateralis oldalán lép elő (a két kivétel esetén erre külön felhívom a figyelmet).

A fonat első idege a n. iliohypogastricus, mely a Th12 és L1 gerincvelői idegek (n. spinalis) elülső ágaiból (r. ventralis) származik, és a m. psoas major mögül kilépve a m. quadratus lumborum belső felszínén halad.

![img-8.jpeg](img-8.jpeg)
A plexus lumbalis vázlata.

ANATÓMIA TÚLÉLŐKÖNYV

#anatómiatúléllőkönyv

Az izom lateralis szélénél átfúrja a m. transversus abdominist, majd az izom és a m. obliquus abdominis internus között halad előre és lefelé. Elhaladtában beidegzi a hasizmok legalsó részét, valamint a hasfal bőrének egy sávját.

A fonat második idege (n. ilioinguinalis) hasonlóan, ám valamivel lejjebb halad, mint a n. iliohypogastricus. A m. transversus abdominis és m. obliquus abdominis internus között futva elől a canalis inguinalis falába fordul.

Végágai nőben a nagy szeméremajkában, férfiban a herezacskó bőrében, valamint mindkét nemben a comb bőrének medialis részében végződnek.

![img-9.jpeg](img-9.jpeg)
A plexus lumbalis és a comb elülső felszínének idegei.

ANATÓMIA TÚLÉLŐKÖNYV

#anatómiatúléllőkönyv

# A n. genitofemoralis

A n. genitofemoralis a plexus lumbalis L1-L2 ágából ered, átfúrja a m. psoas majort (hátulról előrefelé), majd az izom elülső felszínén száll lefelé. Két ágra oszlik (r. genitalis, r. femoralis), melyek közül a r. femoralis a hiatus subinguinalis lacuna vasorumán keresztül a combra lép, ahol beidegzi a ligamentum inguinale alatti bőrterületet. A r. genitalis a lágyékcsatornába (canalis inguinalis) lépve nőben a nagyajkak, férfiban a herezacskó beidegzését végzi.

# A n. cutaneus femoris lateralis

Az ideg a L2-L3-as gerincvelői idegből származik, és a m. psoas major lateralis oldalán lép elő, majd a crista iliacat ferdén keresztezve a m. iliacus elülső felszínén száll lefelé. A spina iliaca anterior superior alatt (tehát a hiatus subinguinalis lacuna musculonervosájának leg lateralisabb részén) lép ki a combra, és ott beidegzi a comb bőrének lateralis felszínét.

# A n. femoralis

A n. femoralis a plexus lumbalis L2-L4 ágából ered, és szintén a m. psoas major lateralis szélénél lép elő, és a m. psoas major és a m. iliacus közötti barázdában száll lefelé, majd a hiatus subinguinalis lacuna musculonervosáján lép a combra, ahol a trigonum femorale területén seprű szerűen oszlik az a. femoralis lateralis oldalán, illetve az artériától felületesen. Ágakat ad a comb elülső felszínének izmaihoz (r. musculares: a m. rectus femoris, m. vastus lateralis, intermedius, medialis, m. sartorius, m. pectineus beidegzésére), majd felületesebb ága (n. cutaneus femoris anterior) átfúrja kifelé a fascia látát, és a bőr alá lép, ahol beidegzi a comb bőrének elülső felszínét. Végül az ideg végága (n. saphenus) az a. femoralis lateralis oldalán belép a lamina vastuadductoria takarásában a canalis adductorius kezdeti szakaszába. Az artériával és vénával ellentétben azonban nem halad végig a csatornán a térdárokba, hanem még a comb elülső felszínén belülről kifelé átfúrja a laminát, illetve a fascia látát, és a bőr alá jut, ahol a térd medialis oldalán csatlakozik a v. saphena magnához. A vénával együtt száll lefelé a lábszár medialis oldalán, miközben beidegzi a bőrt, majd a medialis boka előtt elhaladva a dorsum pedisre lép.

# A n. obturatorius

A plexus lumbalis L2-L4 ágából ered (úgy, mint a n. femoralis). Az egyetlen ág, mely a medencében a m. psoas major medialis szélénél száll lefelé, az articulatio sacroiliaca előtt (az a. iliaca communis mögött). Nőben közvetve érintkezik a petefészekkel (a hashártya elválasztja őket), majd a medence oldalfalán leszáll a canalis obturatoriushoz. A csatornán az a. obrutatoria (és v. obturatoria) kísérétében áthaladva kerül a combadductorok közé (a medialis izomkompartmentbe).

Három ágra oszlik: a r. anterior ellátja a m. adductor longust, a m. adductor brevist, a m. gracilist, valamint részben a m. pectineust (kettős beidegzésű izom!). R. posteriorja a m. adductor brevis és m. adductor magnus között száll lefelé, mindkét izomhoz ágakat ad. Végága (r. cutaneus) átfúrja a fascia látát, és beidegzi a bőrt a comb medialis részén, a térd felett, egy tenyérnyi területen.

A keresztcsonti fonat (plexus sacralis) az L4-S4 szegmensek r. ventralisából szedődik össze. Ágrendszerét tekintve két részre osztható: az L4-S3 szegmensekből származó idegek alkotta ülőfonatra (plexus ischiadicus), valamint az S3-S4 szelvényekből induló plexus pudendohaemorrhoidalisra.

A plexus ischiadicus legfelső rostjai, melyek még a lumbalis szegmensekhez tartoznak, mint truncus lumbosacralis ismertek (L4-L5 szegmensből eredő ágak) és a m. psoas major medialis oldalán lépnek a medencébe. A linea terminalis szintjében (tehát a medencebemenet alatt) veszi fel ez a törzs a foramina sacralia anteriorán előlépő sacralis ágakat (S1-S3). A plexus ischiadicus a m. piriformis belső felszínén helyezkedik el, elhaladtában ágakat ad a külső és belső csípőizmokhoz (r. musculares; m. piriformis, m. obturator internus, m. gemellus superior és inferior, m. quadratus femoris).

ANATÓMIA TÚLÉLŐKÖNYV

#anatómiatúléllőkönyv

Ugyancsak a medencén belül leváló ága a **n. gluteus superior**, mely a hasonnevű artéria és vena kíséretében átlép a **hiatus suprapiriformison**, majd elágazódik a **m. gluteus minimus** és **m. gluteus medius** között. Beidegzi a két izmot, valamint ágakat ad a **m. tensor fasciae lataehoz**.

A **n. gluteus inferior** ugyancsak még a medencében ágazik le a fonatból, és a **m. priformis** és a ligamentum sacrospinale között elhelyezkedő **hiatus infrapiriformison** lép ki a fartájékra. Beidegzi a **m. gluteus maximust**.

A **plexus sacralis S1-S3** szegmenséből származó **n. cutaneus femoris posterior** is a **hiatus infrapiriformison** keresztül jut a medencéből a fartájékra, ahol a **m. gluteus maximus** alatt fut a **n. ischiadicus** mellett (ld. alább), majd a **tuber ischiadicum** és **trochanter major** között féltávon felületessé válik (átfúrja a **fascia latát**), és a comb hátulsó felszínén fut egészen a térdhajlatig.

Lefutása mentén beidegzi a bőrt, valamint a **m. gluteus maximus** alsó széle mentén ágakat ad (**n. cutanei clunii inferiores**), melyek visszakanyarodnak alulról a farpofák bőréhez, és ellátják azokat. Az előzőekhez hasonló ágai a **r. perineales**, melyek a gát és a nagyajkak / herezacskó bőréhez kanyarodnak vissza.

![img-10.jpeg](img-10.jpeg)
A plexus sacralis és a comb hátulsó felszínének idegei.

ANATÓMIA TÚLÉLŐKÖNYV

#anatómiatúléllőkönyv

# A n. ischiadicus

A n. ischiadicus az ülőfonat (és az emberi szervezet) legnagyobb idege (közel ujjnyi vastagságú is lehet), mely ugyancsak a hiatus infrapiriformison lép ki a medencéből a fartájékra. A m. gluteus maximus alatt fut (egy darabon a n. cutaneus femoris posterior társaságában), a m. gemellus superior és inferior, a m. obturator internus, valamint a m. quadratus femoris hátulsó felszínén. A comb hátulsó felszínére lépve medialisan a m. semitendinosus, m. semimembranosus, lateralról a m. biceps femoris takarásában a m. adductor magnus hátulsó felszínén száll lefelé a fossa popliteához (a comb felső harmadában a m. biceps femoris caput longuma keresztezi is az ideg útját). Elhaladtában ágakat (r. musculares) bocsát a környező izmokhoz (m. semimembranosus, m. semitendinosus, m. biceps femoris hosszú feje, m. adductor magnus). A comb alsó harmadában (és általában nem a fossa poplitea területén!) feloszlik két végágára, a n. tibialisra, valamint a lateralisabb n. fibularis communisra.

![img-11.jpeg](img-11.jpeg)
A lábszár elülső (balra) és hátulsó (jobbra) felszínének idegei.

# A lábszár és a láb idegei

A n. fibularis communis a fossa poplitea területén leadja a n. cutaneus surae lateralist, mely a fascia cruris felületes lemezét átfúrva a bőr alá lép, és beidegzi a bőrt a lábszár lateralis sávjában, majd a n. cutaneus surae medialisszal n. suralisszá egyesül (mindkettőt ld. később). Ezután a n. fibularis communis a m. biceps femoris inától medialisan, a m. gastrocnemius lateralis feje alatt a fibulafejcshez (caput fibulae) halad, majd lateralról megkerüli a collum fibulae (miközben átfúrja a septum intermusculare cruris posteriust), és belép a peroneus rekeszbe.

![img-12.jpeg](img-12.jpeg)

ANATÓMIA TÚLÉLŐKÖNYV

#anatomiatúlelőkönyv

A m. fibularis longus mellett (egyes könyvek szerint az izom állományában – a septum után ezt is átfúrja!) két ágra oszlik. A n. fibularis superficialis a peroneus rekeszben marad, és a m. fibularis longus és m. fibularis brevis között száll lefelé. Beidegzi mindkét izmot. A lábszár alsó harmadában átfúrja a fascia crurist, és felületessé válik. A retinaculum musculorum extensorumoktól felületesen dorsum pedisre lép, ahol feloszlik végágaira: a n. cutaneus dorsalis pedis medialisra, valamint a n. cutaneus dorsalis pedis intermediusra.

A n. cutaneus dorsalis pedis medialis három ágra válik (n. digitales dorsales pedis), és beidegzi az öregujj medialis felszínének bőrét, a II. ujj lateralis felszínének bőrét, valamint a III. ujj medialis felének bőrét a lábháton (tehát az I–II. lábujjak egymás felé tekintő felszínét kihagyja!). A n. cutaneus dorsalis pedis intermedius a külboka előtt elhaladva ágakat bocsát a többi lábujjhoz (III. lateralis fele, a teljes IV. lábujj, valamint az V. lábujj medialis fele).

Akárcsak a kézen, a körömpercek itt is a túloldalról (tehát itt a talp felől) kapják bőrbeidegzésüket! Tehát a fentebb említett beidegzés szigorúan csak a proximalis (öregujj), illetve középpercekre (többi ujj) értendők!

A n. fibularis communis másik ága, a n. fibularis profundus átfúrja a septum intermusculare cruris anteriust, és ezzel a fibularis rekeszből átlép a lábszár elülső izomrekeszébe („extensor rekesz”). Eleinte a m. extensor digitorum longus és a m. tibialis anterior között fut, majd a lábszár alsó harmadában a membrana interossea elülső felszínén halad, a m. tibialis anterior és a m. extensor hallucis longus ina között. A lábszáron beidegzi a három elülső izmot. Miközben a lábhátra lép, a m. extensor hallucis longus ina felületesen keresztezi lateralról medial felé.

A retinaculum musculorum extensorumoktól mélyen a lábra lép, ahol feloszlik két végágára: r. lateralisa beidegzi a m. extensor digitorum brevist és m. extensor hallucis brevist, míg r. medialisa az I. és II. ujjak közötti terület felé halad, és beidegzi a két ujj egymás felé tekintő felszínét (mintegy „strandpapucs” szerűen).

![img-13.jpeg](img-13.jpeg)
A talp idegei a mély (balra) és a középső (jobbra) rétegekben.

ANATÓMIA TÚLÉLŐKÖNYV

#anatómiatúléllőkönyv

A n. ischiadicus másik ága, a n. tibialis keresztül halad a fossa popliteán, majd belép a m. gastrochnemius fejei közé, ahonnan a m. soleus inas eredése alá kerül (tehát a mély flexor kompartmentbe). A fossa poplitea területén leadja a n. cutaneus surae medialist, mely átfúrja a fascia popliteát, és a bőr alatti kötőszövetbe lép. A lábszár hátulsó felszínén a v. saphena parva mellett halad lefelé, majd a lábszár alsó harmadában a n. cutaneus surae latealisszal egyesülve mint n. suralis a lateralis boka alá kanyarodik. Itt eredő végága, a n. cutaneus dorsalis pedis lateralis ellátja a lateralis talpélet és az V. lábujj lateralis felét (a körömperc kivételével!).

A n. tibialis a mély flexor kompartmentben a m. tibialis posterior felszínén fut, az a. tibialis posteriortól lateralisabban. Az a. tibialis posterior mögött halad el a medialis boka alatt, és a talpra kanyarodva feloszlik két végágára. A n. plantaris medialis a septum intermusculare plantare mediale területén lévő sulcus plantaris medialisban fut előre az a. plantaris medialis társaságában. Elhaladtában beidegzi a m. abductor hallucist, a m. flexor hallucis brevist, a m. flexor digitorum brevist, valamint a három medialis m. lumbricalist. Végül feloszlik 3 n. digitalis plantaris communisra, és egy n. digitalis plantaris propriara, melyekkel beidegzi a medialis 7 lábujj élt (tehát összesen 7 n. digitalis plantaris propria van, melyek ellátják a bőrt egészen a 4. lábujj feléig; pont mint a tenyérén!). Az idegek áthajlanak a körömperc dorsalis oldalára is (tehát a körömre!).

A n. plantaris lateralis a m. flexor digitorum brevis és a m. quadratus plantae (a talp 4. rétege!) között halad lateral felé, majd belép a septum intermusculare plantare laterale területén lévő sulcus plantaris lateralisba. Az a. plantaris lateralis kísérétében halad előrefelé, majd feloszlik két végágára. A r. superficialis tovább oszlik 1 n. digitalis plantaris propriara, valamint 1 n. digitalis plantaris communisra. Beidegzi a 3 lateralis ujjélet (tehát összesen 3 n. digitalis plantaris propria – pont mint a tenyérén!). A r. profundus az arcus plantarist követve a mélybe bukik, és beidegzi a talp összes többi izmát (összefoglalva ld. a lenti táblázatban!)

![img-14.jpeg](img-14.jpeg)

Az alsó végtag bőrbeidegzése elől (balra) és hátulnézetben (jobbra). A láb külön kiemelve.

ANATÓMIA TÚLÉLŐKÖNYV

#anatómiatúléllőkönyv

# Az alsó végtag bőrbeidegzése

Az alsó végtag bőrbeidegzését ugyancsak a plexus lumbalis és sracralis ágai végzik. A ligamentum inguinale alatti, tenyérnyi terület beidegzését a n. genitofemoralis r. femoralis nevű ága végzi, mely a hiatus subinguinalis lacuna vasorumán keresztül érkezik a régióba.

A comb lateralis aspektusának bőridege a hiatus subinguinalis lacuna musculonervosájának leglateralisabb részén, a spina iliaca anterior superior alatt kilépő n. cutaneus femoris lateralis. A comb elülső felszínét a n. femoralis végága, a n. cutaneus femoris anterior idegzi be, egészen a térdig. A n. obturatorius a comb medialis felszínén, egy a térd feletti, tenyérnyi területhez ad egy bőrágat (r. cutaneus).

A fartájékot három rendszer látja el: egyrészt, a lumbalis, illetve sacralis gerincvelői idegek (n. spinalis) hátulsó ágaiból (r. posterior) származó idegek (n. cutanei clunii superiores, n. cutanei clunii medii), valamint a hiatus infrapiriformison a fartájékra lépő, és a m. gluteus maximus alsó széle mentén visszakanyarodó ágakat adó n. cutaneus femoris posterior rendszere (n. cutanei clunii inferiores). A n. cutaneus femoris posterior ezután beidegzi a comb hátulsó felszínének bőrét.

A lábszár medialis sávját, a v. saphena magna lefutása mentén – egészen a medialis bokáig – ellátja a n. femoralis végága, a lamina vastoadductoriát vissza átfúró n. saphenus.

A vádli bőrét lateralisan, valamint a lábszár elülső felszínének lateralis sávját beidegzi a n. fibularis communisból leváló n. cutaneus surae lateralis, míg a vádli bőrének medialis sávját a fossa popliteában a n. tibialisból leváló n. cutaneus surae medialis látja el. A két ideg egyesülve a lábszár alsó harmadában n. suralisszá válik, és a lateralis boka alá kanyarodva ellátja annak bőrét. Végül a n. suralis végága, a n. cutaneus dorsalis pedis lateralis ellátja a lábhát bőrének lateralis részét, és a kislábujj lateralis oldalát.

|  Az alsó végtag bőrbeidegzését ugyancsak  |   |
| --- | --- |
|  Ideg | Melyik izmot látja el?  |
|  n. gluteus superior | • m. gluteus minimus
• m. gluteus medius
• m. tensor fasciae latae  |
|  n. gluteus inferior | • m. gluteus maximus  |
|  n. femoralis | • m. vastus lateralis
• m. vastus intermedius
• m. vastus medialis
• m. rectus femoris
• m. sartorius
• m. pectineus  |
|  n. obturatorius | • m. obturator externus
• m. adductor brevis
• m. adductor longus
• m. adductor magnus*
• m. gracilis  |
|  n. ischiadicus | • m. adductor magnus*
• m. biceps femoris
• m. semitendinosus
• m. semimembranosus  |
|  n. fibularis profundus | • m. fibularis brevis
• m. fibularis longus  |
|  n. fibularis superficialis | • m. tibialis anterior
• m. extensor digitorum longus
• m. extensor hallucis longus
• m. extensor digitorum brevis
• m. extensor hallucis brevis  |
|  n. tibialis | • m. popliteus
• m. flexor digitorum longus
• m. flexor hallucis longus
• m. tibialis posterior
• m. soleus
• m. plantaris
• m. gastrochnemius  |
|  n. plantaris medialis | • m. abductor hallucis
• m. flexor hallucis brevis
• m. flexor digitorum brevis
• m. lumbricalis (1 medialisabb)  |
|  n. plantaris lateralis | • m. abductor digiti minimi
• m. flexor digiti minimi
• m. opponens digiti minimi
• m. quadratus plantae
• m. adductor hallucis
• m. lumbricalis (3 lateralisabb)
• m. interosseus plantaris
• m. interosseus dorsalis  |
|  *: a m. adductor magnus kettős beidegzésű izom!  |   |

58

ANATÓMIA TÚLÉLŐKÖNYV

#anatómiatúléllőkönyv

A lábhátat az I. és II. lábujjak egymásfelé tekintő felszínének kivételével beidegzi a n. fibularis superficialis végágaival, a n. cutaneus dorsalis pedis intermediával és medialisszal; a végpercek bőrét kivéve (ezek a talpi idegektől kapnak ágakat!). Az I. és II. lábujjak egymásfelé tekintő felszíneit beidegzi a n. fibularis profundus végága, a r. medialis.

A talp beidegzését a n. tibialis két végága, a n. plantaris medialis és a n. plantaris lateralis végzi. A talp medialis felét, és a medialis 7 ujjfelet a n. plantaris medialis látja el, míg a talp lateralis felén és a lateralis 3 ujjében a bőrbeidegzést a n. plantaris lateralis biztosítja.

![img-15.jpeg](img-15.jpeg)
A test szegmentális beidegzése a bőrön: az egyes gerincvelői szegmenseknek megfelelő dermatomák: előínézetben (balra) és hátulnézetben (jobbra).

# Az alsó végtag idegei: ágrendszer

- plexus lumbalis
- n. iliohypogastricus
- n. ilioinguinalis
- n. cutaneus femoris lateralis
- n. femoralis
- r. musculares
- n. cutaneus femoris anterior
- n. saphenus
- n. genitofemoralis
- r. genitalis
- r. femoralis
- n. obturatorius
- r. anterior
- r. posterior
- r. cutaneus

- plexus sacralis
- n. gluteus superior
- n. gluteus inferior
- n. cutaneus femoris posterior
- n. cutanei clunii inferiores

- n. ischiadicus
- n. tibialis
- n. cutaneus surae medialis
- n. suralis*
- n. plantaris lateralis
- r. profundus
- r. superficialis
- n. digitalis plantaris communis (1)
- n. digitalis plantaris propria (3)
- n. plantaris medialis
- n. digitalis plantaris communis (3)
- n. digitalis plantaris propria (7)
- n. fibularis communis
- n. cutaneus surae lateralis
- n. suralis*
- n. cutaneus dorsalis pedis lateralis
- n. digitalis dorsalis propria (1)
- n. fibularis superficialis
- n. cutaneus dorsalis pedis medialis
- n. digitalis dorsalis communis (1)
- n. digitalis dorsalis propria (3)
- n. cutaneus dorsalis pedis intermedia
- n. digitalis dorsalis communis (2)
- n. digitalis dorsalis propria (4)
- n. fibularis profundus
- n. digitalis palmaris communis (1)
- n. digitalis palmaris propria (2)

*: a n. suralis a n. cutaneus surae medialis és n. cutaneus surae lateralis végágainak összeolvadásából jön létre

# A szegmentális beidegzés

Most, hogy lassan a fejezet végére érve már remélhetőleg átláthatóvá vált az emberi test perifériás idegrendszere, a tudományra (kiváltképp a biológiára és a medicinára) jellemző módon csavarjunk egyet a dolgon, és tegyük ismét – első ránézésre – átláthatatlanná és logikátlanná a test egyes régióinak beidegzését.

59

ANATÓMIA TÚLÉLŐKÖNYV

#anatómiatúléllőkönyv

Ha nem a perifériás idegeket vesszük figyelembe, mint „vezérelvet”, hanem az egyes gerincvelői gyökök (vagy gerincvelői idegek) axonjainak lefutását követjük, a **dermatomalis** beidegzés rendszerét kapjuk, mely egyfajta szegmentális (tehát sávos) beidegzési mintázat – feltehetően szegmentált őseink (és kezdetben szegmentált egyedfejlődésünk) evolúciós hagyatéka.

A **dermatoma** az egy gerincvelői ideghez tartozó terület, melybe beleértjük a kültakaró bőrét, az alatta húzódó izmokat, ízületek, csontokat, de olykor még az egyes belső szerveket is. A test **dermatomái** átfednek egymáson, egy **dermatomát** nem csak a saját **n. spinalis**ához tartozó axonok látnak el, hanem általában az eggyel fentebbi és eggyel lentebbi **n. spinalisokon** kilépő axonok is hozzájárulnak. Ezáltal, ha egy **n. spinalis** ki is esik, még nem veszik el az adott **dermatoma** beidegzése.

Ugyancsak ismerünk olyan betegségeket (pl. a korábban átvészelt bárányhimlő felnőttkorban kiújuló formája, azaz az övsömör), melyek egy (vagy néhány) **n. spinalisnak** megfelelően, tehát **dermatomalisan** terjednek.

A **dermatomák** mindig féloldaliak: az adott **n. spinalis** sosem lép át a test ellenkező oldalára, mindig tiszteletben tartja azt – ennek következménye, hogy az adott **dermatoma** betegsége is mindig respektálja a középvonalat (ez főleg a lentebb megismert mellkasi és hasfali idegek esetén szembetűnő).

Első ránézésre talán nem egészen logikus ez a szegmentális rendszer – ugyanakkor, ha figyelembe vesszük, hogy az evolúció során kialakult fajok többsége továbbra is négy végtagon támaszkodik a talajon (vagy legalábbis annak megfelelő pozíciót foglal el – ld. madarak), akkor rájövünk, hogy bár az ember két végtagra emelkedett a törzsfejlődés (és egyedfejlődése) során, testünk eredeti, szegmentális tervrajzának maradványai leginkább négy végtagra ereszkedve tűnnek elő.

![img-16.jpeg](img-16.jpeg)
Az emberi test dermatomái: négy végtagra ereszkedve felsejlik szegmentális örökségünk.

ANATÓMIA TÚLÉLŐKÖNYV

#anatómiatúléllőkönyv

# A felső végtag szegmentális beidegzése

A test egyes tájainak szegmentális beidegzéséről relatíve keveset kell tudni. Klinikai jelentősége elsősorban az egyes gerincvelő szegmensek sérülései során (pl. porckorongsérveknél) jelentkező gyöki tünetegyüttesekben áll.

A felső végtag esetén a szegmentális beidegzés klinikailag legrelevánsabb része az egyes nagy, jól vizsgálható izmok sérüléseinek (funkció kiesésének) gerincvelői gyökhöz kötése. Ezek közül a legjelentősebbek (melyeket a későbbiekben neurológiából is számon szoktak kérni a m. biceps brachii (és a biceps-reflex) kiesése a C5-6 gyök sérülése során, valamint a m. triceps brachii (és a triceps-reflex) kiesését a C6-7-8 gyökök sérülése kapcsán.

![img-17.jpeg](img-17.jpeg)
A plexus brachialis egyes végtagi ágainak gyöki eredete.

![img-18.jpeg](img-18.jpeg)
A plexus lumbalis vázlata.

# Az alsó végtag szegmentális beidegzése

Hasonló okokból célszerű megemlíteni néhány nagyobb izom (és ezáltal proprioceptív reflex) gyöki ellátását az alsó végtag esetén is. Itt sokkal könnyebb helyzetben vagyunk, mivel a plexus brachialisszal ellentétben a plexus lumbalis és plexus sacralis esetén már anatómiából is hangsúlyozni szokás az egyes idegek gyöki eredetét.

A m. quadriceps femoris ellátását az L2-4 gerincvelői gyökökből eredő n. femoralis végzi, így az izom által kivitelezett patella reflex az adott gerincvelői szegmensek sérülése kapcsán eshet ki.

Az alsó végtag másik fontos reflexe az Achillse-reflex, melyet az S1-2 gyökök axonjaiból álló n. tibialis által beidegzett m. triceps surae aktiválódása hoz létre.

A test szegmentális beidegzésének megismerésével a perifériás idegrendszer tárgyalásának végére értünk. A következő fejezetben szemügyre vesszük az autonóm idegrendszert, valamint az endokrin rendszer anatómiáját.