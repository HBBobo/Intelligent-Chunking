Emelt szintű vizsgakövetelmények 2024

3.4.3. Az állatvilág főbb csoportjai a szervi differenciálódás szempontjából

Kulcsfogalmak

Laposférgek, gyűrűsférgek, rovarok, csigák, gerinctelenek, gerincesek, csontos halak, kétéltűek, hüllők, madarak, emlősök, evolúciós újítás,

szivacsok.

Gondolkodási művelet

Ismertesse a felsorolt állatcsoportok testfelépítésének és életműködéseinek (kültakaró, mozgás, táplálkozás, légzés, anyagszállítás, szaporodás, érzékelés) evolúciós újításait, magyarázza, miért segíthette ez elő az élőlénycsoport sikeres elterjedését.

Ismerje fel és elemezze a testfelépítés, az életműködések (kültakaró, mozgás, táplálkozás, légzés, anyagszállítás, szaporodás, érzékelés) és a környezet kapcsolatát az alábbi állatcsoportok példáján:

szivacsok

laposférgek

gyűrűsférgek

ízeltlábúak (rovarok)

puhatestűek (csigák)

a gerincesek nagy csoportjai (csontos halak, kétéltűek, hüllők, madarak, emlősök).

Jellemezze önállóan csoportjellemzők alapján a fenti csoportokat.

Szivacsok

A fejezet a követelményrendszer 3.4.3. pontja alapján készült.

Készítette: Vizkievicz András

Álszövetes állatok alországa

Az ide tartozó élőlények közös sajátsága, hogy valódi szöveteik nincsenek, a sejtek még nagymértékben megőrizték önállóságukat, átalakuló képességüket, kevéssé specializáltak.

Testük felépítésében résztvevő különböző sejtrétegeket az előbbiek figyelembe vételével csupán álszövetnek tekintjük. Az alországba csak egyetlen törzs, a szivacsok törzse tartozik.

Szivacsok törzse

A legősibb többsejtű állatok, testük felépítése a megjelenésük óta eltelt mintegy 580 millió év alatt mit sem változott. A ma élő szivacsok testének felépítése nagymértékben hasonló, így a törzset példaállat kiválasztása nélkül egységesen jellemezzük.

Előfordulás

A szivacsok nagyrészt tengeriek, ritkán édesvíziek (2 százalék). Elsősorban a sekélyebb part menti vizeket kedvelik (10 - ), de ismertek 6000 méteren élő fajok is. A szivacsok mindig valamilyen felülethez tapadnak, ami lehet az aljzat, de lehet akármilyen mesterséges építmény is.

Szerveződés

Eukarióta, többsejtű, álszövetes, főleg telepes állatok (mint egyedek igen ritkán fordulnak elő).

Méret

A szivacsok egyedei nem túl nagyok, ugyanakkor telepeik elérhetik a méteres nagyságrendet is.

Alak, felépítésük külső jellemzői

Az egyedek alakja leginkább egy kehelyhez hasonlítható, a belőlük felépülő telepek viszont változatos alakúak.

Az egyedek felépítése

Az állatot kívülről a vékony testfal határolja, amely egy üreget, az ún. űrbelet veszi körül. A testfalon rengeteg apró és egy nagyobb nyílás található, melyeken keresztül az űrbél közlekedik a külvilággal. A kisebb nyílásokat bevezető nyílásoknak (pórusok) nevezzük, mivel a víz ezeken keresztül jut be az űrbélbe, a nagyobb nyílást kivezető nyílásnak hívjuk, mivel a beáramlott víz ezen keresztül távozik onnan.

A szivacsok testfala 3 rétegből épül fel.

A külső rétegben lapos fedősejtek találhatók, melyek feladata az állat elhatárolása a környezettől, a védelem.

A belső réteg az űrbelet határolja, s az egysejtűeknél már megismert galléros ostoros sejtek építik fel. A galléros ostoros sejtek,

egyrészt ostoruk csapkodásával vízáramot keltve biztosítják, hogy az űrbél és a környezet között cserélődjön a víz,

másrészt az állaton átszűrődő vízből felveszik a táplálékot, és megkezdik annak emésztését.

A középső réteg egy kocsonyás lemez, melyben többféle, különböző működéseket végző sejttípus található.

A vándorsejtek állábas mozgásra képesek, a galléros ostoros sejtek által felvett táplálék emésztését, szállítását végzik.

A váztűképző sejtek a szivacstest szilárdságát adó vázelemeket állítják elő.

A váztűk anyaga szerint a szivacsok 3 csoportját lehet megkülönböztetni.

A kovaszivacsokban a vázelemek anyaga szilícium-dioxid, azaz kova,

a mészszivacsokban kalcium-karbonát, azaz mész,

s a szivacsok harmadik csoportjában, a szaruszivacsokban egy jódtartalmú fehérje a spongin található meg.

A fenti vázelemek igen változatos felépítésűek (szimmetriájúak), s egymáshoz kapcsolódva egy bonyolult vázrendszert képezve biztosítják a szivacstest alakállandóságát.

Az ún. őssejtek megőrizték átalakuló képességüket, bármilyen sejtté képesek fejlődni, a szivacsok nagymértékű regenerációjáért és ivartalan szaporodásáért ezek felelősek.

Végül, a középső rétegben helyezkednek el

az ivaros szaporodásért felelős ivarsejtek,

és a környezet bizonyos ingereit felvevő idegsejtek (mechanikai, fényingerekre a kivezető nyílás átmérőjét képesek változtatni).

Az egyes életműködések

Táplálkozás

A szivacs táplálékát elsősorban egysejtűek, baktériumok, esetleg szerves törmelék képezi, melyeket a testén átszűrődő tengervízből a galléros-ostoros sejtek vesznek fel. A táplálék beleragad a sejteket borító nyálkarétegbe, majd bekebelezve megkezdődik az emésztés. Az emésztésnek ezt a formáját, amikor a folyamat teljesen a sejteken belül megy végbe, sejten belüli emésztésnek nevezzük. A félig megemésztett tápanyagot a vándorsejtek veszik át, melyek befejezik az emésztést és biztosítják az anyagszállítást.

https://drive.google.com/file/d/0B15KJwYa2uMFVFhHMF9JWkljVzQ/view

Légzés

A szivacsoknak külön légzőszervük nincs, a szükséges oxigént a testüket körülvevő, ill. az átáramló vízből veszik fel az egész testfelületükön keresztül diffúzióval (diffúz légzés).

Keringés, anyagszállítás

Keringési rendszerük nincs, az anyagszállítás feladatát a vándorsejtek végzik el.

Mozgás

A szivacsok sem helyzet-, sem helyváltoztató mozgásra nem képesek.

Szaporodás

A szivacsok mind ivartalanul, mind ivarosan képesek szaporodni.

Ivartalan szaporodásuk lehet bimbózás (sarjadzás), mikor a test valamelyik pontján az ott levő őssejtekből kiindulva egy új szivacssarj keletkezik, a folyamat telepképződéshez vezet.

Édesvízi fajoknál - így hazai fajainknál is - ismert jelenség a gyöngysarj képzés. Ennek lényege, hogy a kedvezőtlen időszak közeledtével, pl. ősszel a középső rétegben kis gömbölyded képződmények, ún. gyöngysarjak keletkeznek. A gyöngysarjak lényegében egy ellenálló tokkal körülvett őssejtek halmaza. Ősszel a szivacstest szétesik, a gyöngysarjak kiszabadulnak, a vízáramlás messzire elsodorja őket, majd egy alkalmas helyen megtapadva átvészelik a telet. Tavasszal a gyöngysarj fala felreped, az őssejtek kiszabadulva osztódással létrehoznak egy új szivacsegyedet.

Az ivaros szaporodás során az őssejtekből meiózissal ivarsejtek keletkeznek, melyek egyesülésével új egyed jön létre. A szivacsok lehetnek váltivarúak vagy hímnősek.

A hímivarsejtek nagy mennyiségben keletkeznek, elhagyják az állat testét és a vízárammal egy petesejtet tartalmazó egyed testének belsejébe kerülnek, ahol megtörténik a megtermékenyítés. A zigóta osztódásba kezd, majd egy hólyagszerű ún. csillós lárva keletkezik, amely elhagyja az anyaállatot, néhány napig sodródik, aztán megtapadva, nyílásokat kialakítva új szivacsegyed jön létre. Fejlődésük közvetett.

Származás

A belső sejtréteget tekintve igen valószínű, hogy a szivacsok az ősi galléros-ostoros sejtektől származnak. Első képviselőik kb. 550-580 millió éve jelentek meg. A szivacsok nem fejlődtek tovább, így a fejlettebb állatok evolúciójában nem játszottak szerepet, kialakulásuk zsákutcának tekinthető.

Jelentőség

Nagy jelentőségük van a természetes vizek öntisztulási folyamataiban, mivel, mint láttuk a körülöttük levő vizet folyamatosan átszűrik, kivonva belőle a különböző mikroorganizmusokat, bomló szerves anyagot.

A szaruszivacsok porát magas jódtartalmuk miatt régen az ételhez keverték, s ezzel bizonyos betegségeket pl. strúmát gyógyítottak.

Egyes szaruszivacsokat már az ókortól tisztálkodásra használták.

Rendszerük

Ma a tudomány kb. 5000 szivacsfajt ismer. Rendszerezésük a váztűk anyaga és szimmetriája alapján történik. Hazánkban a tavi szivacs fordul elő.

Tavi szivacs telepei a Balatonban. A kő oldalára nőtt telepben szimbionta

zöldmoszatok élnek.                                                              Forrás: ELTE

Laposférgek törzse

Az evolúcióban elsőként valódi szövetekkel rendelkező állatcsoport. A szövet egy adott feladat elvégzésére specializálódott, hasonló alakú és működésű sejtek összessége, mint pl. hámszövet, izomszövet, idegszövet, kötőszövet stb.

Továbbá a törzsfejlődés során itt jelenik meg a kétoldali szimmetria, azaz a test két szimmetrikus félre, egy jobboldalra és egy baloldalra osztható. A kétoldali szimmetria a legtöbb belső szervre is jellemző, pl. az agy két közel egyforma féltekére bontható, két vesénk, tüdőnk stb. van.

A evolúció során először itt alakulnak ki a testtájak, a haladási irányba eső testvég a feji vég, ellenkező testvég a farki vég. A feji végen található

a szájnyílás (kivéve laposférgek),

az érzékszervek többsége és

a központi idegrendszer ún. agyi szakasza, mivel az állatot az ingerek először innen érik (leggyorsabb ingerfelfogás és feldolgozás).

Az evolúció alacsonyabb fokán álló állatok az aljzaton csúsznak, s táplálékukat is innen veszik fel, így kialakul a laposabb hasi oldal, vele szembe a domború háti oldal.

Testszerveződésük szerint a laposférgek eukarióta, többsejtű, szövetes, kétoldali szimmetriájú állatok.

Példaállat a füles planária.

Előfordulás

A planáriák vizekben élnek.

Méret

A füles planária néhány mm, a tengeriek dm-s nagyságúak.

Testfelépítés

Testük hát-hasi irányban lapított. A testfalat bőrizomtömlő alkotja, ahol a hámszövet összenő az izomszövettel és működési egységet képez.

A hámszövet egyrétegű csillós hám.

Az izomszövet a férgekre általában jellemző simaizomszövet.

A hámsejtekben nyálkapálcikák találhatók, amelyek védekezésre szolgálnak, kilövellve elnyálkásodnak, méreganyagot is tartalmazhatnak.

A testfal alatt a testüregben egy laza sejthálózat és folyadék van, amely körbeveszi a belső szerveket:

bélcsövet,

ivarszerveket,

kiválasztószerveket.

Mozgás

Bőrizomtömlővel és a csillók segítségével.

Táplálkozás

Ragadozó. Emésztőcsatornájuk csupán elő- és középbélből áll, utóbéllel és végbélnyílással nem rendelkeznek. A tápcsatorna egyetlen nyílása a szájnyílás, ami a hasi oldal közepén található. Kiölthető csőszerű garattal ragadja meg áldozatát. A garatból a vakon végződő, a test minden részébe elágazó középbélbe jut a táplálék. Mivel keringési rendszerük nincs, ez ellátja az anyagszállítás feladatát is, ezért béledényrendszernek nevezzük.

A középbél falának sejtjei kétfélék.

Mirigysejtek, amelyek emésztő váladékot termelnek.

Felszívó, emésztő sejtek, amelyek a bekerült, félig megemésztett táplálékot felveszik és befejezik az emésztést.

Tehát az emésztés részben sejten kívüli, részben sejten belüli. Az emészthetetlen salakanyag a szájnyíláson távozik.

Egyes bélben élősködő fajoknál – galandférgek – a tápcsatorna hiányzik, egész testfelületükön keresztül veszik fel a táplálékot.

Légzés

Légzőszervük nincs, a gázcsere a test felületén zajlik, ami diffúz légzést jelent. A lapos testük nagy felületet biztosít.

Szaporodás

Hímnős állatok, azaz női, ill. hím ivarszervekkel egyaránt rendelkeznek.

Belső megtermékenyítésűek.

Az embrionális fejlődésük a petében zajlik.

Posztembrionális fejlődésük közvetett, azaz különféle lárvastádiumokon keresztül érik el végleges formájukat.

Képesek ivartalan úton is kettéhasadással szaporodni.

Kitűnően regenerálódnak.

Idegrendszer

Dúcidegrendszerük van, ahol az idegsejtek már kis gömbszerű képződményekbe, ún. idegdúcokba tömörülnek.

Központi idegrendszerük a feji végen 2 ún. agydúc.

Az agydúcokból 1-1 hosszanti idegköteg fut a testfalba, ez a környéki idegrendszer.

Érzékelés

A feji végen 1 pár fényérzékelő ún. serlegszem (csészeszem) található, amelyben a különböző fényérzékeny sejtek összetömörülnek és ezek a hám alá süllyednek. Alaklátásra, mozgásérzékelésre a szem nem alkalmas, csupán a fényt érzékeli. A serlegszem ugyan kezdetleges látószerv, a fény érzékelésén túl már iránylátásra is képes.

Mivel az érzéksejtek fényérzékeny részei a beérkező fénynek hátat fordítanak, ez a szem ún. inverz szemnek tekinthető.

Ezenkívül a testfalban és a feji végen az ún. „fülekben”:

mechanikai és

kémiai receptorok találhatók.

Rendszerük

Örvényférgek (planáriák)

Szívóférgek (mételyek)

Galandférgek

Májmétely

Lapos, levél alakú, néhány mm-es féreg, amely a májban és az epeutakban élősködik.

Máj megnagyobbodást, májtáji fájdalmat, lázat, ritkán sárgaságot okoz.

Elsősorban juhok megbetegedése Latin-Amerikában,  Afrikában, de megfertőződhet ember is.

A fertőzött állatok széklete tartalmazza a féregpetéket, amelyekből, ha édesvizekbe kerülnek, kifejlődnek a lárvák.

A májmételylárvák csigában (törpe iszapcsiga), mint köztesgazdában, átalakulnak féreggé, amelyek betokozódva vízparti növényekre tapadnak. (A lárvák úszva keresik meg a csigákat, majd a testfalon át  behatolva telepednek meg.)

A növényeket elfogyasztó állatok beleit átfúrva jutnak be a májba.

Az ember általában fertőzött édesvíz, vagy fertőzött vízzel locsolt zöldségek fogyasztásával fertőződhet meg.

Galandférgek

Magasabb rendű állatok vékonybelében élősködnek,

nincs saját bélcsatornájuk,

néhány milliméteresek vagy akár több méter hosszúak is,

testük elülső, feji részén különféle horgok vannak (kapaszkodás),

testük ízekből áll, az ízek száma lehet akár több ezer,

az ízek kizárólag ivarszerveket (hímnősek), petéket tartalmaznak,

önmegtermékenyítéssel szaporodnak, a peték a leváló, széteső ízekben a bélsárral távoznak.

A legelésző szarvasmarha belében szabaddá válik belőlük a lárva, ez átfúrja magát a bélfalon, bejut az izomzatba és 6 hónap múlva kb. fél cm nagyságú borsókává alakul.

A szarvasmarha borsókás nyers hús fogyasztásával alakul ki emberben a fertőzés, a féreg 4-5 hónap múlva fejlődik ki, és 10-15 évig élhet.

Ilyen a horgasfejű galandféreg, amely az ember középbelében élősködik.

Gyűrűsférgek törzse

Testszerveződésüket tekintve a gyűrűsférgek eukarióta, többsejtű, szövetes, valódi szelvényezett, kétoldali szimmetriájú állatok.

Óriási az evolúciós jelentőségük.

Valódi külső, belső szelvényezettség kialakulása.

Keringési rendszer megjelenése.

Példaállat a földigiliszta.

Élőhely

Laza, nedves, humuszos talajokban. Az avar lebontásában fontos szerepet tölt be. Szaprofita szervezet.

Testfelépítés

Hossza akár 35 cm. Trópusi fajok elérhetik a m-es hosszúságot is.

Szelvényezett, mivel teste azonosan ismétlődő szakaszokból – szelvényekből - áll, számuk változó, 180 is lehet. A szelvényezettség egynemű: a szelvények felépítése nagyon hasonló, nem olvadtak össze nagyobb testtájakká.

Színe vörösesbarna.

Háti oldal domború, sötétebb, hasi oldal laposabb, világosabb.

A test elülső egyharmadában található a nyereg a 27-32. szelvény között.

Minden szelvényen – az első kivételével – 4 pár, a mozgásban fontos kitin serte van.

Bőrizomtömlő

A testfelületen vékony kutikula van.

Hámrétegben sok érzéksejt (mechanikai és fény) és nyálkamirigysejt található, ennek köszönhetően bőrük nyálkás, aminek a légzésben és a kiszáradás elleni védelemben van jelentősége.

A simaizomréteg összenő a hámréteggel és bőrizomtömlőt alkot. Az izomréteg körkörös és hosszanti rétegekre tagolódik.

Hidrosztatikai váza van, a test alakját a testüreget kitöltő folyadék nyomása határozza meg.

Mozgása féregmozgás.

Elülső szelvények körkörös izomrétege összehúzódva megnyújtja a testet, amely előre nyúlik és a serték segítségével megkapaszkodik,

majd a hosszanti izmok összehúzódásának köszönhetően az elülső szelvények megrövidülnek és maguk után húzzák a hátsó szelvényeket.

Bőrlégzése van (diffúz légzés).

Táplálkozás

Geofág, bomló szerves maradványokkal táplálkozik. Fontos szerepe van a talaj minőségének javításában,

mivel egyrészt járatokat fúr, lazítja a talajt, ezáltal hozzájárul a föld levegőztetéséhez,

másrészt tovább bontja, aprózza az elhalt növényi szervesmaradványokat, azaz humuszképző, ürüléke ásványi anyagokban gazdag, mivel a szerves anyagokból felszabadítja a szervetlen ionokat. Igen hasznos.

A szájnyílás feletti fejlebenye tele van kémiai, mechanikai érzéksejtekkel.

Előbél

Szájnyílás (2. szelvényen)

Szájüreg, kiölthető garattal (pharynx), táplálékfelvételre szolgál.

Nyelőcső (esophagus).

Begy (crop) tárolja a táplálékot.

Zúzógyomorban (gizzard) homokszemekkel őrli a táplálékot.

Középbél - keresztmetszetben U alakú - falának mirigyei emésztőnedveket termelnek. Kizárólag sejten kívüli, a tápcsatorna üregében zajló emésztés jellemző, itt zajlik a felszívás.

Utóbél, só- és vízfelszívásának, bélsár tárolásának, ürítésének helye.

Légzés

Diffúz légzése van,

a külső gázcsere a nyálkás bőrön keresztül történik,

a belső gázcsere a hajszálerek és a szövetek között zajlik.

Keringési rendszer

Zárt! A vére egy zárt érhálózatban kering, a nyelőcső körüli szívekből artériák vezetik el a vért, majd kapillárisokon keresztül a vénákba jut, majd vissza a szívekhez.

Vére piros színű, vérplazmában oldott oxigénszállító hemoglobintól.

Fehérvérsejtjei a kórokozóktól védik meg, azonban a gerincesekhez hasonló immunrendszerről még nem beszélhetünk.

Fontosabb nagy erek:

Háti ér, hasi ér és az ezeket összekötő szelvényenként 2 pár haránt véredény.

„Szíve” a nyelőcső körüli kb. 6 pár harántedény, 15-20/min gyakorisággal húzódnak össze.

A vér a

háti edényben hátulról előre (billentyűk),

majd a szíveken keresztül a hasi edényekbe,

majd onnan vissza a háti érbe áramlik.

A nagy ereket hajszálerek kötik össze, behálózva a testfalat és a szerveket.

Szaporodás

Hímnős állatok (ugyanakkor a gyűrűsférgek többsége váltivarú).

Megtermékenyítésük „külső” és kölcsönös.

Fejlődésük közvetlen, azaz lárvaalakjuk nincs.

A hím ivarnyílás a 14. szelvényen van, itt távoznak a hímivarsejtek.

A női ivarnyílás a 13. szelvényen van, itt távozik petesejt.

A másik egyed hímivarsejtjei az ondótartályban tárolódnak.

Párzáskor ellenkező irányban egymás mellé kerülnek.

A nyereg mirigyei sűrű váladékot termelnek.

A hím ivarnyílás a másik egyed ondótartályához kerül, kicserélik a hímivarsejteket.

Szétválnak, a nyeregváladéka megszilárdul, az állat hátrafelé kihúzódik belőle,

miközben belehullnak a petesejtek és az ondótartályból a másik egyed hímivarsejtjei.

A megtermékenyítés az így létrejövő petetokban, a kokonban megy végbe.

A peték a kokonban fejlődnek közvetlenül, azaz belőlük átalakulás nélkül fejlődő kis méretű giliszták kelnek ki.

Idegrendszer

Hasdúclánc típusú dúcidegrendszere van.

Minden szelvényben a hasi oldalon 1                   (pár dúc) található.

A szelvényenkénti dúcpárok az adott szelvényt idegzik be.

A dúcokat idegrost kötegek kapcsolják össze (kötéllétra).

Központja az agydúc (érző információk feldolgozása) és a garatalatti dúc (táplálék felvétel szabályozása) melyek a garatideggyűrűt alkotják.

Érzékelés

A környezeti ingerek felfogása a bőrizomtömlőben levő érzéksejtekkel, ún. receptorok segítségével történik.

Szeme nincs, csak fényérzékeny sejtek találhatók elszórva a bőrizomtömlőben.

Mechanikai érzéksejtek mindenhol megtalálhatók a testfalban.

Kémiai érzéksejtek a fejlebenyben találhatók.

Rendszerük

Giliszták családja, hazánkban kb. 60 faj ismert, pl. közönséges földigiliszta, trágyagiliszta stb.

Csővájóférgek Pl. a tubifex

fenéklakók, mocsarakban, iszapos, lassú folyású vizekben a maguk által vájt üregben élnek.

Magyarországon is gyakoriak.

Kedvelt tápláléka az akváriumi halaknak.

Nadályok

Pl. a parazita orvosi pióca hazai édesvizekben él. Hossza 7-10 cm.

Elöl egy szívókorong mélyén található a szájnyílás, melyben 3 kitines ún. állkapocs található, amivel sebet ejt áldozata bőrén.

Az előbél jellemző része a szívógarat, amely a vért a tasakokból álló raktározó gyomorba juttatja.

Az elfogyasztott vérhez véralvadást gátló hirudint kever.

A hátulsó tapadókoronggal rögzíti magát pl. vízinövények leveleihez.

Puhatestűek törzse

Puhatestűek főbb csoportjai:

Csigák osztálya

Kagylók osztálya

Fejlábúak osztálya

Cserepeshéjúak osztálya

Ásólábúak osztálya

Csigák osztálya

Példaállat az éti csiga.

Szerveződésük szerint eukarióta, többsejtű, szövetes, szelvényezetlen, kétoldali szimmetriájú állatok.

Élőhely

Nedves talajú élőhelyeken fordul elő, lombos erdőkben, réteken, főleg eső után jelennek meg a téli időszak kivételével.

Testfelépítésének általános jellemzése, a testfal és a héj szerkezete, mozgás

3 testtája van,

fej,

láb,

zsigerzacskó.

A fejen található a

szájnyílás,

fölötte pedig az 1-1 pár visszahúzható rövid, ill. hosszú tapogató.

A rövid tapogatók felületén mechano- és kemoreceptorok vannak,

a hosszú tapogató végén fényérzékelő sejtek az ún. gödörszemben csoportosulnak.

Izmos lábát nyálkamirigyekben gazdag bőrizomtömlő alkotja, alsó felülete a csúszótalp, benne a talpmirigy, melynek váladéka a test elején, a szájnyílás alatt folyik a csúszótalp alá, elősegítve az állat mozgását. A csiga mögött a megszáradt nyálka mászásnyom formájában marad meg. A láb belső részében gazdagon elágazó üregrendszert találunk, melyben testfolyadék kering. A hátoldal hámját vékony kutikula takarja.

A feltekeredett zsigerzacskóban találhatók a belső szervek, mint pl. tápcsatorna, ivarszervek, tüdő, szív, vese. A ház szájadékánál, a héj alatt, a láb és a zsigerzacskó között helyezkedik el a köpenyüreg, amit a köpeny határol. A köpenyüregük fala, a köpeny belső felszíne a légzőszerv, a tüdő.

A zsigerzacskót külső vázként funkcionáló meszes héj védi.

A héj termeléséért a köpeny fehér színű szegélyének mészmirigyei a felelősek. A ház folyamatosan gyarapszik az állat növekedési ütemének megfelelően.

A héjat kívül a vékony héjhártya fedi, melynek anyaga fehérje, pigmentált,

alatta vastag oszlopos réteg, aminek az anyaga CaCO3 (mész).

A héj tengelyében, a kanyarulatok belső szélének összenövése az oszlopot hozza létre, melyről az oszlopizom ered, ami veszély esetén visszahúzza az állatot a házába.

A héj rendszertani bélyeg.

Táplálkozás

A csigák lehetnek növényevők, mint pl. az éti csiga, vagy ragadozók. A tápcsatorna a fejen található szájnyílással kezdődik, a zsigerzacskóban kanyarogva folytatódik, majd a köpenyszegélynél, a légzőnyílás alatt nyíló végbélnyílással végződik.

A szájüreg alsó részén mozgatható reszelőnyelv, vele szemben a szájpadláson állkapocs található.

A reszelőnyelv felszínén kitinből álló reszelő (radula) van, melyet jellemző alakú fogazat épít fel. Táplálék felvételekor az állat a raduláját és a vele szemben álló állkapcsot előrenyújtja, majd a táplálékot (pl. egy levél szélét) állkapcsával a radulára szorítja, így a levél egy részét leszakítva a szájüregbe húzza és ”lereszeli”.

A szájüregbe nyílik 2 nagy nyálmirigy, melyek váladékának köszönhetően már a szájban megkezdődik a keményítő emésztése.

A szájüregből a táplálék a garatba, majd a nyelőcsőbe, onnan a gyomorba kerül, ahol az emésztőnedvek hatására tovább zajlik az emésztés. A következő bélszakasz a középbél, ahol folytatódik az emésztés, ill. megtörténik a megemésztett tápanyagok felszívása.

A gyomor és a középbél határán nyílik a középbéli mirigy, amely a ház felső kanyarulataiban foglal helyet. Terjedelmes, sötétbarna színű mirigy, amely

részt vesz az emésztőnedvek termelésében,

fontos szerepe van a tápanyagok felszívódásában,

raktározza a felszívott anyagokat,

méregtelenít,

kalciumraktár.

Az utóbélben jelentős só- és vízvisszaszívás zajlik, így e bélszakasz részt vesz a bélsár kialakításában.

Légzés

A csigák kopoltyúval (elsődlegesen vízi) vagy tüdővel (másodlagosan vízi, ill. szárazföldi) lélegeznek. A légzőszervek a köpenyüregben (kopoltyú) vannak, ill. a köpenyüreg fala maga a légzőszerv (tüdő).

Az éti csiga tüdejének a felszínén felületnagyobbító lécek vannak, ezekben futnak a tüdő erei. A légzőfelületet nagyszámú nyálkamirigy váladéka tartja állandóan nedvesen, ami a gázcsere szempontjából nélkülözhetetlen.

A levegő a köpenyszegélyben elhelyezkedő légzőnyíláson keresztül jut a tüdőbe. Belégzés során a köpenyüreg térfogata nő, mivel az üreg alsó fala lesüllyed, kilégzéskor pedig felemelkedik. Továbbá, ha az állat a házából kibújik, köpenyüregének térfogata nő, ez tehát belégzést jelent.

Keringés

Nyílt keringési rendszere van, melynek központja a szívburokban elhelyezkedő szív. A szív kétüregű, egy pitvarból és egy kamrából áll. A szívkamrából egyetlen vastag ér lép ki, az aorta, mely oxigénben dús vérnyirkot szállít a testbe, ahol kisebb artériákra oszlik. A kisebb artériákból a testfolyadék a szervek közötti üregekbe jut, itt megtörténik a gáz- és anyagcsere, majd innen a testfolyadék a vénás rendszerbe kerül.

A vérnyirokban réz tartalmú oxigénszállító vegyület a hemocianin található, aminek köszönhetően a testfolyadék kékes színű.

Idegrendszer-érzékszervek

Idegrendszere erősen központosodott dúcidegrendszer, melynek központja a garatideggyűrű, amit az agydúc és a garatalatti dúcok alkotnak. A garat alatti dúcok pl.

a lábdúc a talp izomzatát működteti,

a zsigerdúc az emésztőkészüléket, ill. a szívet irányítja,

a köpenydúc a légzőmozgásokat szabályozza,

a fali dúc a táplálékfelvétel, ill. a párzás szabályozóközpontja.

A csigák látószerve a hosszabbik tapogató végén található gödörszem, mely primitív alak- és színlátásra is alkalmas.

A képlátás alapvetően az ízeltlábúak összetett szeme és a hólyagszem esetén válik lehetségessé.

A rövidebb tapogató a szaglás és a tapintás szerve.

Szaporodás

Az éti csiga:

hímnős,

belső megtermékenyítésű,

közvetlen fejlődésű.

Az ivarszervek a zsigerzacskó felső részében helyezkednek el, bonyolult felépítésűek, járulékos mirigyekkel állnak kapcsolatban.

Párzáskor – május–július folyamán – kölcsönösen termékenyítik meg egymást. A megtermékenyített, tápanyagokkal és a peteburkokkal körülvett kb. 40-60 petét a csiga talajba ásott gödörbe rakja le.

Néhány hét alatt a kis csigák kikelnek, ezt követően 3 - 4 év elteltével válnak ivaréretté. Akár 6 éves korukig is élhetnek.

További fajok

Nagy meztelen csiga 			Éti csiga

Pannon csiga

Ízeltlábúak törzse

Az ízeltlábúak törzse a legfigyelemreméltóbb és a legsikeresebb állatcsoportok egyike. Az állatvilág legnépesebb törzse, mind fajokban, mind egyedszámban. Az egész Földön elterjedtek, mindenhol megtalálhatók, vizekben, szárazföldön, levegőben.

Az ismert fajok 90 %-a ízeltlábú, ami már közel 1000 000 fajt jelent, ámde egyes becslések 2,5-10 millióra teszik a fajok számát.

Hazánkban kb. 36 ezer állatfaj él, amelyből kb. 33 ezer ízeltlábú.

A világon nyilvántartott fajok száma évente kb. 1000-rel nő.

A rovarok egyedszáma 1018 nagyságrendű!!!

Az erdei vöröshangyák egy nagyobb bolyában 200-400 ezer dolgozó is élhet. Egyes afrikai hangyáknál az egyedszám elérheti bolyonként a 22 millió egyedet is.

Törökországban egy sáskajárás során 3 hónap alatt 1200 tonna sáskát szedtek össze. Az amerikai Nebraska államban megfigyelték, hogy egy sáskaraj  széles,  hosszú és  magas tömegként zúdult előre, melynek becsült egyedszáma 124 billió lehetett.

A szárazföldi gerinctelen (ősszájú) állatok között a legfejlettebbnek tekinthetők. A legősibb ízeltlábúak a háromkaréjú ősrákok – Trilobiták - voltak, melyek a földtörténeti ókorban kb. 540 millió évvel ezelőtt jelentek meg.

Az ízeltlábúak – soklábúak, pókszabásúak - hódították meg elsőként a szárazföldeket a devon időszakban kb. 400 millió évvel ezelőtt.

Óriási a gazdasági jelentőségük, a trópusokon keletkezett növényi anyag legalább 40 %-a (több mint 100 milliárd tonna) tűnik el a rovarok gyomrában.

Egészségügyi jelentőségük, hogy sok kórokozót hordoznak a testükön, pl.

a csótány a pestis, TBC, lepra, agyhártyagyulladás, gyermekbénulás kórokozóit,

a kullancsok a Lyme-kórt,

a maláriaszúnyogok a maláriát,

a cecelegyek az álomkórt terjesztik.

A ma élő legkisebb ízeltlábú, egy a rákok közé tartozó állatka, kisebb mint 0,1 mm, a legnagyobb szintén a rákok közé tartozó japán rák, akinek a két ollója közötti távolság közel 4 méter (teste 40 cm). A valaha élt legnagyobb ízeltlábúak testhossza megközelítette a 2 métert (ősi, kihalt csáprágósok).

Rendszerük

Altörzseik

Soklábúak

Rákok

Hatlábúak – rovarok

Csáprágósok

Rovarok osztálya

Testfelépítésük rövid jellemzése

Külső vázuk van, melynek anyaga kitin.

A kitin egy bonyolult N-tartalmú poliszacharid.

A kitinváz egyrészt

véd a külső hatásoktól, véd a kiszáradástól és

hozzá belülről izmok tapadnak, tehát külső váz.

A külső vázat, mivel nem nő az állattal együtt, ezért időnként megújítják, ez a folyamat a vedlés.

A külső váz, mivel igen nehézkes, erősen korlátozza az ízeltlábúak testméreteit (szerencsére).

Három testtájuk van: fej, tor, potroh. Insecta = „bevágottak”, a három testtájat befűződések választják el egymástól.

A fejen és a toron a szelvények nem egyformák, különneműek, többé-kevésbé összenőttek.

A szelvények eredetileg négy kitinlemezzel határoltak. Felülről a hátlemez, alulról a haslemez, két oldalról pedig egy-egy oldallemez veszi körül a belső szerveket.

A potrohszelvények között vékony, puha hártyás kitinlemez található, ezért a szelvények könnyen mozgathatók.

A fejen találhatók

az 1 pár összetett szem és a 3 pontszem,

1 pár ízelt csáp kémiai és mechanikai receptorokkal,

a szájnyílásban 3 pár ízeltláb eredetű szájszerv.

A tor függelékei az ízeltlábak és a szárnyak.

Minden rovarnak három pár lába van.

Az ízelt láb cső alakú tagokból, az ízekből épül fel (5-9 db.).

Az ízeket mozgékony ízületek kötik össze.

Az ízeltlábak fő feladata a helyváltoztatás, azonban egyéb testtájakon sokféle feladat ellátására módosultak a törzsfejlődés során, pl. átalakultak szájszervekké, tapintószervekké, párzószervekké.

A külső vázhoz belülről harántcsíkolt izmok kapcsolódnak.

Az ízeltláb lehet

járó- (futrinka),

ásó- (lótücsök),

ugró- (szöcske),

fogó- (imádkozó sáska),

úszóláb.

A szárnyak a kültakaró megkettőződései, a torszelvények háti és oldalsó lemezének találkozásánál kitűrődésként jelennek meg, nem valódi végtagok, mert nincs saját izomzatuk, mozgásukat a tor izmai teszik lehetővé. Bennük légcsövek, erek futnak.

Lehet

mind a 2 pár hártyásszárny (szitakötő),

vagy az első pár szárny kemény szárnyfedővé alakul (bogarak),

ill. lehet csak 1 pár szárny (legyek),

vagy a szárnyak teljesen elcsökevényesedhetnek (bolha).

A potroh szelvényezett szerkezetű, benne találhatók

a légcsövek nyílásai, szelvényenként 1 pár,

bélrendszerük jelentős része az előbél kivételével,

a háti oldalon a csőszív,

a szaporítószervek, párzási képletek.

A potroh függelékei:

A fartoldalékok, melyek lehetnek érzékelő szervek (csótányok), ill. fegyverek (fülbemászók), vagy a párzást segítő képletek (szitakötők).

Tojócsövek, a peték lerakásának szervei.

Fullánk, a hártyásszárnyúak potrohvégében elhelyezkedő módosult tojócső, mely védekezés illetve támadás célját szolgálja. Általában méregmirigy csatlakozik hozzá.

Légcsőrendszerrel lélegeznek, amely a test felszínéről induló és egyre jobban elágazó csőrendszerből épül fel.

Keringésük nyílt, rendkívül fejletlen.

Váltivarúak, belső megtermékenyítésűek, közvetett fejlődésűek.

Fejlett központosult dúcidegrendszerük van, kifinomult érzékszervekkel rendelkeznek.

Kültakaró

Az alsó réteg egyrétegű hám, ami a felette elhelyezkedő, kiszáradással szemben védelmet nyújtó, kitinből és fehérjéből felépülő kutikulát termeli. A kitin a kutikula fehérjéihez kapcsolódik, melyek keresztkötésekkel egy hatalmas, térhálós szerkezetet hoznak létre. Minél több a keresztkötés, annál keményebb a vázelem. A kutikula felszínén vékonyabb-vastagabb viaszréteg is felhalmozódik, amely jelentősen hozzájárul a kutikula vízhatlanságához.

Külső vázuk van, mivel a kiegyénült harántcsíkolt izmok belülről tapadnak a vázelemekhez (felül hajlító-, alul feszítőizmok).

Táplálkozás

Lehetnek növényevők, ragadozók, dögevők, vérszívók stb.

Az egyes szájszervtípusok – módosult ízeltlábak - a táplálkozásmódnak megfelelően alakulnak:

rágó (bogarak, csótányok, darazsak, hangyák),

szúró-szívó (poloskák, szúnyogok),

nyaló-szívó (lepkék pödörnyelve),

nyaló szájszerv (méhek, legyek).

Előbél részei:

szájüreg, benne nyálmirigyek segítségével, megkezdődik az emésztés,

garat,

nyelőcső (oesophagus),

begy (crop), a tárolás, puhítás helyszíne,

rágógyomor (gizzard), melyben kitinlécekkel a táplálék további  aprítása zajlik.

A középbélhez felületnövelő vakbelek csatlakoznak. A középbél az emésztés és a felszívás fő helyszíne, falában emésztőnedveket termelő mirigyek találhatók.

Utóbél részei a

vastagbél, ahol szimbióta bacik cellulózbontást végeznek,

ill. a végbél, ahol befejeződik a víz és az ionok visszaszívása.

A rovarok testüregét a zsírtest tölti ki, amely a szervezetszintű anyagcsere központja, működése a gerincesek májáéhoz hasonlítható. Fő feladata a raktározás.

Légzés

Légcsőrendszer (trachea rendszer) segítségével  történik.

Egyedülálló az állatvilágban.

Lárváknál (hernyó) és a vízi rovaroknál is többnyire megtalálható.

Légzőnyílások a potrohon oldalt találhatók, szelvényenként 1 pár.

A nyílások előtt szűrőszerkezetek találhatók a szennyeződés és a víz bejutása ellen.

A légcsöveket belül kutikula borítja, spirális kitinlécek erősítik (alaktartás).

A kezdeti vastag csövek egyre kisebb csövecskékre ágaznak szét.

A legkisebb csövecskék végén csillag alakú végsejtek vannak, itt történik a tényleges gázcsere, tehát a tracheák egészen a szövetekig szállítják az oxigént, a testfolyadék nem vesz részt a légzési gázok szállításában.

A tracheák összes térfogata a szervezet térfogatának 35-40 százaléka, a rovar test sűrűsége igen alacsony!

Levegő mozgatását, a légcserét a potroh harántcsíkolt izmai végzik.

Kilégzéskor ezek összehúzódnak, a potroh térfogata lecsökken, benne a levegő nyomása megnő, így a levegő kipréselődik a légcsövekből (aktív).

Belégzéskor az izmok elernyednek, a szelvények rugalmasságuknál fogva visszaállítják a potroh eredeti nagyobb térfogatát, így a trachea-rendszerbe levegő áramlik (passzív).

Keringés

Nyílt keringésük van, ami nagyon fejletlen, mivel a keringési rendszer egyik alapfeladatát, a légzési gázok szállítását a fejlett légzőrendszer ellátja.

Szívük cső alakú, a potroh háti oldalán található, belőle egyetlen ér indul ki, az aorta, amely a fejbe vezeti a testfolyadékot, a színtelen vérnyirkot.

A szívcső kamrákra tagolódik, melyek térfogatváltozását legyezőizmok teszik lehetővé.

A legyezőizmok összehúzódása tágítja a szívcsövet, ami a testfolyadék beáramlását eredményezi, a szívfal izomzatának összehúzódása pedig a vérnyirkot a fejtok felé pumpálja.

A vér egyirányú áramlását a kamrák közötti billentyűk biztosítják.

Vérnyirok színtelen, mivel nem tartalmaz oxigénszállító vegyületet, benne fagocitáló sejtek vannak, melyek egyszerű immunválaszra képesek.

Idegrendszer

A repülés képessége okán fejlett hasdúclánc típusú idegrendszerük és fejlett érzékszerveik vannak.

Agyuk – agydúc - 3 idegdúcpárból áll, mely főleg az érzékelés és összehangolás feladatait látja el.

Az agydúc fontos képletei a gombatestek, melyek az idegrendszer legfőbb érző- és összehangoló központjai, hiszen minden érző információ eljut hozzájuk, pl. a látás érzet csak a gombatestekben alakul ki.

A garatalatti dúc a szájszervek beidegzéséért felelős, így a táplálékfelvétel szabályozását végzi.

Az agydúc és a garatalatti dúc együttesen a garatideggyűrűt hozzák létre.

A hasdúclánc „párdúcai” az adott szelvény beidegzéséért felelősek, pl. a tor dúcai a lábak, ill. a szárnyak irányítását végzik, a potroh dúcai felelősek pl. a légzőmozgásokért, párzási mozgásokért stb.

Érzékszervek

Csápok

Szaglószervek,

ízérzőszervek,

tapintószervek.

A csápok tőízében a Johnston-féle hallószerv található.

Állkapcsi tapogatók

Kontakt érzékszervek, táplálék kiválasztásánál játszanak szerepet, mechano- és kemoreceptorokat tartalmaznak.

Szemek

3 pontszem található a fejtetőn, ill.

a fej két oldalán egy pár összetett szem helyezkedik el.

Összetett szem

Egyszerű szemekből – ommatídiumokból - áll, ezek száma több ezer. Egy ommatídium részei:

átlátszó kitinlencse, mely a fénytörésért felelős,

átlátszó kristálykúp, amely összegyűjti a fényt,

a fotoreceptorok a fényérző sejtek (általában 7 db),

a fényérző sejtek hosszú nyúlványa hozza létre az agyba vezető látóideget,

az egyes egyszerű szemeket egymástól a pigmentsejtek választják el.

A keletkező kép

Minden egyszerű szem a látott képnek csak egy kis pontját képes érzékelni,

ezekből a képpontokból áll össze az ún. mozaikkép az állat agyában,

a befogott látótér nagysága nagyon nagy.

A szem alaklátó és mozgásérzékelő.

Nagyon jó az időbeli felbontóképessége.

Ha másodpercenként 24 filmkockát vetítenek elénk, mi ezt már folyamatos mozgásként érzékeljük, egy dongólégy viszont a mi mozijainkban legfeljebb "diavetítésen" érezheti magát, hiszen a szeme akár 300 képet is meg tud különböztetni másodpercenként!

Színlátó, de az összetett szem más színtartományokban is (pl. ultraibolya) érzékeny, vagyis olyan részleteket is láthat egy virágon, amit pl. mi nem.

Fajon belüli kémiai kommunikáció vegyületei a feromonok, ilyenek például a párosodásra kész  nőstény által kibocsájtott vegyületek, melyeket a hímek speciális kemoreceptorokkal a csápokon érzékelnek.

A selyemlepke mirigyei által kiválasztott nemi csalogató feromon, a bombikol olyan hatásos, hogy még 10 km-ről is odavonzza a hím lepkéket. A feromonokat a rovarkártevők elleni biológiai védekezésben használják környezetóvó módon és hatásosan.

Továbbá a feromonok lehetnek

aggregációs: az egyedek gyülekezését idézi elő,

nyomjelző: útvonal jelölése társas életmódot folytató rovaroknál, pl. hangyáknál,

riadoztató: katonák támadásra való ingerlése,

diszperziós: menekülésre késztető.

Szaporodás

Az ivarszervek:

potrohban helyezkednek el,

váltivarúak, ivari kétalakúsággal,

belső megtermékenyítésűek.

Fejlődésük átalakulással történik.

Az embrionális fejlődés a megtermékenyítéstől a petéből való kibújásig tart.

A posztembrionális fejlődésük közvetett: a petéből egy ún. lárva kel ki, amely még átalakul, növekedik, és közben többször vedlik.

A kifejlett rovar az imágó, amely általában már nem növekedik, nem vedlik, ivarérett.

Szűznemzés több csoportban (pl. tetvek, hártyásszárnyúak) is előfordul, ilyenkor az egyedfejlődés a megtermékenyítetlen petesejtből indul meg, hímivarsejtek részvétele nélkül.

Posztembrionális fejlődés típusai

Kifejlés

A lárva és az imágó testfelépítése és életmódja hasonló,

a lárva egyszerűbb felépítésű (hiányoznak pl. az ivarszervek, szárnyak), bábállapot nincs,

így szaporodnak pl. sáskák, szöcskék, csótányok.

Átváltozás

A lárva és imágó testfelépítése, életmódja jelentősen eltér,

lárva fokozatosan válik az imágóhóz hasonlóvá,

bábállapot nincs,

így szaporodik pl.  a szitakötő.

Teljes átalakulás

lárva és imágó testfelépítése jelentősen eltér,

bábállapot van,

pl. bogarak, legyek, lepkék, méhek.

Vedlés

A folyamat első szakaszában a hámréteg ún. vedlési folyadékot kezd termelni a kutikula réteg alá. Ez a folyadék a kutikula anyagait képes bontani. A régi kutikula anyagainak egy részét a hámsejtek visszaveszik, és felhasználják az új váz felépítéséhez, amely párhuzamosan zajlik a régi lebontásával. Amikor elkészült az új kutikula a régi kutikula maradványa felreped, és az állat kibújik belőle. Az új kutikula ekkor még nem szilárd, mert nincsenek keresztkötések az azt felépítő fehérjék és kitinmolekulák között. Az állat ekkor levegővel telíti légcsőrendszerét, hogy megnövelje a testméretét. Ezt követően kialakul a megfelelő számú keresztkötés a kutikula építőelemei között, ezzel megszilárdul az új, nagyobb méretű kutikula. Miután az állat leadja a felesleges levegőt, megjelenik egy térfogattöbblet, amelybe az elkövetkező időszakban belenőhet.

A vedlés hormonális irányítás alatt áll:

az ekdizon (vedlési hormon)

a torban termelődik,

elindítja a vedlést,

gyorsítja a fejlődést,

kiváltja az átalakulást,

a juvenilis hormon

az agydúcban termelődik,

a vedlés késleltetése,

a lárvaállapot fenntartása a feladata.

A juvenilis hormon állandóan, az ekdizon csak időszakosan termelődik.

A kettő együtt vedlést vagy bábozódást vált ki attól függően, hogy a vedlés megindulásakor milyen arányban vannak éppen jelen az egyes hormonok:

JH szint magas: lárva / lárva,

JH szint alacsony: lárva / báb,

JH hiányzik: báb / imágó.

Rendszerük (kiegészítő anyag, követelményrendszer alapján nem szükséges)

A gerincesek altörzsének általános jellemzése

Gerincesek rendszere

Gerincesek altörzse

Állkapocs nélküliek

Állkapcsosok

Porcos vázúak

Porcos halak

Csontos vázúak

Halak

Négylábúak

Kétéltűek osztálya

Hüllők osztálya

Madarak osztálya

Emlősök osztálya

Kétoldali szimmetriájúak.

Embrionális állapotban szelvényes jellegeket mutatnak (kifejlett állapotban egyes halak vázizomzatában, ill. a többi gerinces gerincében látható jól).

Vázrendszer, mozgás

Testüket belső

porcos (porcos halak) vagy

csontos váz teszi szilárddá.

Testük

fejvázra,

törzsvázra,

végtagok vázára tagolódik.

A fejvázat a koponya alkotja, amely

agy- és

arckoponyából (porcos halaktól) áll.

A törzsváz

a gerincből és

a mellkasból áll, amely

a bordákra (kétéltűek kivételével) és

a szegycsontra tagolódik (halak kivételével).

A végtagok váza

a végtagból – halaknál úszó, kétéltűektől 5 ujjú végtagtípus - és azt a gerinchez kapcsoló

függesztőövből, a

vállövből,

medenceövből áll.

A gerincesek többségének 2 pár végtagja van, amely felépítése az életmódnak megfelelően rendkívül változatos.

A gerinc a belsőváz tengelye.

A gerinc, ill. a koponya védi a csőidegrendszert.

A gerinc csigolyákra tagolódik.

Belső vázelemekhez harántcsíkolt vázizmok kapcsolódnak.

Kültakaró

Kültakarójuk a bőr, mely 3 rétegű:

hám,

irha,

bőralja.

A hám többrétegű,

a halaknál nem,

kétéltűeknél gyengén,

hüllőktől erősen elszarusodik.

Az irha erekben, idegekben gazdag kötőszövet, táplálja a hámréteget.

A bőralja zsírszövet, amely elsősorban tápanyagraktár és helyzeténél fogva hőszigetelő.

Táplálkozás

Lehetnek ragadozók, növényevők, mindenevők, dögevők. Emésztőszervük a hasi oldalon van,

elő-,

közép-, és

utóbéli szakaszból áll.

Előbél

Szájüreg, garat, nyelőcső, gyomor.

Feladata a táplálék felvétele, aprítása, puhítása, az emésztés megkezdése, táplálék továbbítása.

A táplálék megragadását, aprítását a fogazat teszi lehetővé,

amely az emlősökig ún. gyökértelen ránőtt fogazat,

az emlősöknek (és a krokodiloknak) fogmederben ülő gyökeres fogazatuk van.

Egyes csoportokban a fogazatot szaruképződmények helyettesítik, mint, pl. madaraknál a csőr szarutokja, ill. teknősöknél a szarukáva.

A középbél

az emésztés és a felszívás fő szakasza.

A középbélhez csatlakozik 2 nagy emésztőmirigy, a máj és a hasnyálmirigy.

Az utóbél

az emészthetetlen maradék, a bélsár képzésének és tárolásának helye.

Az emlősök kivételével, az utóbél végső szakasza az ivarvezetékkel és a húgycsővel közös nyílással nyílik a külvilágba. Ez a kloáka.

Légzés

Előbél eredetű a légzőszervük. Ami lehet

kopoltyú (halakig) vagy

tüdő (kétéltűektől).

Keringés

Keringésük zárt.

Egyvérkörös (halak) vagy

kétvérkörös (kisvérkör a tüdővérköre, nagyvérkör a test vérköre).

Szívük

kétüregű (halak),

háromüregű (kétéltűek, hüllők),

négyüregű (madarak, emlősök) lehet.

Vérükben a hemoglobin vörösvérsejtekbe zárva található. Az emlősökben a vörösvértestek és a vérlemezkék nem tartalmaznak sejtmagot.

Szaporodás

Váltivarúak. Megtermékenyítésük lehet:

külső (kétéltűekig) vagy

belső.

Fejlődésük lehet:

Közvetlen vagy

közvetett (kétéltűek).

A magzatburok nélküliekhez tartozó állatoknál nem alakult ki még az utód védelmét, légzését biztosító magzatburok (kétéltűekig).

A magzatburkosoknál az embriót a kiszáradástól ún. magzatburkok védik meg.

Az embrionális fejlődés a hüllők, valamint a madarak és a kloakás emlősök esetében a szárazföldön lerakott, többé-kevésbé vastag héjjal védett (magzatburkok), igen sok szikanyagot tartalmazó tojások belsejében történik.

A méhlepényes emlősök esetében az embrionális fejlődés az anya szervezetében zajlik, ahol a magzatburkok, a magzat rögzítését, védelmét és táplálását látják el. Az emlősök az egyetlen valódi elevenszülő állatcsoport.

Érzékszervek

Jellegzetes látószervük a páros hólyagszem, amely egyes fajoknál visszafejlődhet.

A halló-, egyensúlyozó szervük a belsőfülben található (csiga, félkörös ívjáratok, zsákocska, tömlőcske).

Szaglásuk az orrüreghez köthető.

Ízérzékelésük a szájüregben – nyelv, garat, az egész szájüreg – történik.

A háti oldalon fejlett csőidegrendszerük van, melynek központi része az agy és a gerincvelő.

Csontos vázúak, sugarasúszójú halak osztálya

Elsődlegesen vízi életmódú, változó testhőmérsékletű állatok.

Vázrendszer, mozgás

A test fejre, törzsre, farokra, végtagokra (páros úszók) tagolható.

Alakjuk leggyakrabban orsóhoz hasonló, áramvonalas.

Belső vázrendszerük kevés porcot tartalmazó csontváz, ahol a gerinc mereven kapcsolódik – összecsontosodik - a koponyához.

Úszóik lehetnek

páros (mell- és hasúszók a végtagok) és

páratlan (hát- farok- farok alatti) úszók.

Az úszók lágy bőrredők, melyeket izomba ágyazott pálcikaszerű úszósugarak merevítenek.

A farokúszóval kígyószerűen hajtják előre magukat, a páros úszókkal irányítanak, egyensúlyban tartják testüket.

Bordáik vannak, nincsen zárt mellkas, nincs szegycsont.

Vázizomrendszerük szelvényes felépítésű, gyakoriak az izomszelvényeket elválasztó kötőszövetes lemezekben az Y alakú csontos pálcikák, a szálkák.

Kültakaró

A bőrük

felületén többrétegű, el nem szarusodó hám található, sok nyálkamiriggyel,

ez alatt az irha kötőszövetes rétegében kis csontlemezkék, a pikkelyek találhatók.

A bőraljában jelentős mennyiségű zsír halmozódhat fel, mely tápanyagraktár, ill. hőszigetelő szerepe van.

Az áramlást érzékelő oldalvonalszerv a testfal bőrében található.

Mivel a halak el nem szarusodó hámja nem képez akadályt a gázcserével szemben, minden halban zajlik bizonyos mértékű bőrlégzés (max. 25%ig).

Táplálkozás

Táplálkozásmódjuk szerint békés és ragadozó halakra osztjuk őket.

Békés halaknak nincs foguk,

a ragadozóknak rágásra alkalmatlan ránőtt foguk van.

Nyálmirigyeik nincsenek (vízi életmód).

A békés halaknak gyomruk általában nincs.

Kloakájuk van.

Légzés

A halak légzőrendszerének részei:

lemezes kopoltyúk,

kopoltyúívek,

kopoltyúrések,

kopoltyúüreg,

kopoltyúfedő.

A garatból nyíló, előbél eredetű, páros lemezes kopoltyúk a fej két oldalán helyezkednek el a kopoltyúfedők mögött a kopoltyúüregben. A négy kopoltyúívet egymástól – amiken a lemezes kopoltyúk találhatók két sorban, fésűszerűen - 5 kopoltyúrés választja el, melyeken keresztül a víz a garatból a kopoltyúüregbe áramlik, amit a kopoltyúfedő határol a külvilág felé.

A kopoltyúlemezeken ún. kopoltyúlemezkék találhatók, melyeket légzőhám borít, itt diffúzióval zajlik a külső gázcsere a környezet (a víz) és a vér között.

A gázcsere hatékonyságát jelentős mértékben növeli az, hogy a légzőhám két oldalán áramló víz és vér egymással szemben áramlik (ellenáramlás elve).

A belső gázcsere a vér és a szövetek között bonyolódik a hajszálereken keresztül.

Belégzés során a hal a

száját kinyitja, szájfenekét lesüllyeszti, így a szájüreg térfogata megnő, a benne levő víz nyomása lecsökken, a víz a külvilágból a szájüregbe áramlik,

közben a kopoltyúfedőt felemeli – a kopoltyúüreg térfogata megnő - úgy, hogy annak a szélén található hártya lezárja a fedő és a testfal közötti rést.

A víz bejut a kopoltyúüregbe, közben átöblíti a kopoltyúkat, megtörténik a gázcsere.

Kilégzéskor a hal a

száját becsukja, szájfenekét megemeli, eközben a szájüreg térfogata lecsökken, a benne levő víz nyomása megnő,

a kopoltyúfedőt lesüllyeszti, a kopoltyúüreg térfogata lecsökken, a benne levő víz nyomása megnő,

ezért a víz a kopoltyúüregből a kopoltyúfedő szélén található membrán elemelkedése miatt a környezetbe áramlik.

A csontos halak jellegzetes hidrosztatikai szerve az úszóhólyag.

A hólyag gáztartalmának változtatásával az állatok képesek szabályozni a testük fajsúlyát.

A gázokat a vérből választja ki, ill. a vérbe oldja be.

Alapvetően a merülésben, emelkedésben játszik szerepet, továbbá a vízben terjedő rezgések felfogásában is közreműködik, s mivel a belső füllel összeköttetésben van, részt vesz a hallás folyamatában.

Porcos halaknak nincs, így állandóan úszniuk kell.

Keringési rendszer

Kétüregű szívük – egy pitvar, 1 kamra - és egy vérkörük van, a szíven vénás vér folyik át.

A vér útja: pitvar – kamra – kopoltyúk – fej – test – pitvar.

Szaporodás

Váltivarúak, ivari kétalakúsággal. Egyes fajok neme változhat.

Megtermékenyítés legtöbbször külső, de ismertek álelevenszülő

fajok is (pl. guppi).

Petéiket ikrának nevezzük, szaporodásuk az ívás.

Óriási mennyiségű ikrát raknak, utódaikat néhány kivételtől eltekintve nem gondozzák, kevés marad életben.

Fejlődésük közvetlen (néhány kivétellel).

Ismertek anadrom (tengerből édesvízbe (viza, lazac) és katadrom (fordítva, angolna)) fajok.

Érzékszervek

Szemhéjuk, könnymirigyük nincs (vízi életmód).

Szemük nem mozgatható, közellátó szem (vízi életmód).

Egyensúlyérzékelésre szolgálnak a belsőfülben folyadékkal töltött félkörös ívjáratok.

A hanghullámokat (vízben terjedő rezgéseket) a testfallal és az úszóhólyagjukkal veszik fel, külső- és középfülük nincs.

Az orrüregük a szaglógödör, nem közlekedik a szájüreggel.

Sajátos érzékszervük az oldalvonal, mellyel a víz áramlását érzékelik.

Négylábúak

A szárazföldi négylábú gerincesek törzsfejlődése az ősi bojtosúszójú halak ágától vált le, kb. 350 millió évvel ezelőtt. A kövületek alapján az ősi bojtosúszójúak páros úszóinak belső, csontos felépítése megegyezik a magasabb rendű gerincesek végtagvázának alapszabásával, ezért a halaktól a kétéltűekhez vezető átmeneti formának tartják őket. Páros úszóik a szárazföldi ötujjú végtagtípus előfutárai, mert minden irányban izmokkal mozgatható, belső csontos vázzal rendelkeztek.

A ma élő bojtosúszójúak osztályába tartozó maradványhalak, ennek az ősi csoportnak ma is élő leszármazottjainak tekinthetők, élő kövületek.

Kétéltűek osztálya

A szárazföldi életmódra való áttérés szükségessé tette:

a szárazföldön való mozgáshoz az ötujjú végtagtípus kialakulását,

a kiszáradás ellen a bőr hámrétegének elszarusodását,

a légköri levegőből a gázcsere lebonyolítását végző tüdő kialakulását.

Virágkorukat a karbon és a perm időszak során élték (350-250 millió évvel ezelőtt), a mai fajok széles elterjedésűek, de hiányoznak a pólusok közeléből és az óceáni szigetekről.

A kétéltűek a két világ – víz és szárazföld - határán élnek, idejük legnagyobb részét a szárazföldön töltik, ugyanakkor testfelépítésük és főleg szaporodásuk miatt életük vízhez, nedvességhez kötött.

Főbb jellemzőik

Szárazföldi életmódhoz részben alkalmazkodott, állkapcsos gerincesek.

Változó testhőmérsékletű állatok, a kedvezőtlen időszakokat – szárazságot vagy hideget - nyári álommal vagy téli hibernációval vészelik át.

Kialakult az ötujjú végtagtípus.

2 pár, szárazföldi közlekedésre alkalmas, a törzshöz általában oldalról kapcsolódó tolólábuk van, amely tartósan nem emeli a testet a talaj fölé.

Kifejletten kivétel nélkül ragadozók.

Tüdővel lélegeznek, ugyanakkor jelentős a bőrlégzésük.

2 vérkörük, 3 üregű szívük van.

A szaporodásuk vízhez kötött, a kifejlett egyedek pedig szárazföldön, de többnyire nedves környezetben élnek.

Átalakulással fejlődnek.

Vízhez kötött életmódjuk oka, hogy

bőrük még nem véd tartósan a kiszáradástól,

szaporodásuk teljesen vízhez kötött.

Vázrendszer, mozgás

Nincs csontos szemüregük.

Koponyájuk a halakéval szemben mozgathatóan kapcsolódik a nyakcsigolyákhoz, azonban a békák fejüket nem tudják mozgatni, nyakuk nincs.

Kevés csigolyájuk van.

Bordáik csökevényesek, mellkasuk nincsen.

Ötujjú végtagjuk tolóláb, békáknál a hátsó láb ugróláb.

Alkarjuk, lábszáruk egyetlen csont.

Kültakaró

Nyálkás bőrük mirigyekben gazdag.

Kissé véd a kiszáradástól, de nem akadályozza a gázcserét.

A felhám gyengén elszarusodó többrétegű laphám.

Véd a mechanikai hatások ellen.

Nem véd a kiszáradástól.

Az irha vérerekkel gazdagon átszőtt (bőrlégzés), kötőszövetes réteg, amely tartalmaz:

nyálkamirigyeket, fajtól függően előfordulnak

méregmirigyek, pl. a nyílméreg békák curare nevű izombénító anyagát termelő mirigyek,

pigmentsejteket, amelyek a hőszabályozásban és a rejtőzködésben, ill. a figyelemfelkeltésben (riasztószín) játszanak szerepet (nyílméreg békák).

A bőralja csak néhány ponton kapcsolja össze a bőrt az izomzattal. Békáknál sok nagy méretű nyirokzsák található az irha és az izmok között, amelyekbe levegőt képesek préselni.

Táplálkozás

Lárváik növényevők vagy mindenevők, a felnőtt egyedek ragadozók.

Elöl lenőtt, kicsapható, ragadós végű nyelvük van.

Apró ránőtt fogazattal rendelkeznek.

A nyelést egyes esetekben a szájüregbe süllyeszthető szemfenék segítheti.

Gyomruk izmos szerv, itt történik a táplálék

mechanikai roncsolása.

Kloákájuk van.

Légzés

Jelentős a bőrlégzésük (60%).

Lárva állapotban (külső vagy belső) kopoltyúval lélegeznek.

A légcső – farkos kétéltűeknél - kezdete a gégefő, amely a benne elhelyezkedő hangszalagoknak köszönhetően hangadásra képes. Mikor a tüdőből kiáramló levegő a hangszalagokat rezgésbe hozza, hang keletkezik. A hím békák a hangot a szájgarat üregből nyíló hanghólyagokban még felerősítik.

A békáknak légcsövük nincs, mivel nincs nyakuk, így a tüdők közvetlenül a gégéből nyílnak.

A fejletlen tüdők páros, zsákalakú képződmények, belső felületükön felület megnagyobbító lécek vannak. A tüdők hidrosztatikai szervként is szolgálnak.

Légcseréjük során „nyelik” a levegőt (nincs mellkas, nincs rekeszizom).

Belégzéskor

az állat lesüllyeszti a szájfenekét, a szájüreg térfogata megnő, benne a levegő nyomása lecsökken, az orrnyílásokon keresztül levegő áramlik be,

majd az orrnyílásait egy billentyűvel elzárja, a szájfenekét felemeli és így a szájüreg szűkítésével a nagynyomású levegő a tüdőbe préselődik.

Kilégzésnél a tüdők rugalmas fala összehúzódik és a megnyíló orrnyílásokon keresztül kiszorítja a levegőt.

Keringés

A lárvák keringése hasonló a halakéhoz, egyvérkörös.

Kifejlett állatok keringése két vérkörös, szívük háromüregű - két pitvarral és egy kamrával.

Két vérkörük a kisvérkör (tüdő vérköre) és a nagyvérkör.

A kamrában az oxigén szegény és az oxigéndús vér részben keveredik, ugyanakkor mély zsebek gátolják a vér teljes keveredését.

A kisvérkör a kamra jobb oldali zsebeiből indul, és vénás vért szállít a tüdők, valamint a bőr alatti hajszálerek felé (tüdő-bőr artéria, bőrlégzés).

Az oxigéndús vér a bal pitvarba ömlik a tüdőből, innét kerül a kamra bal zsebeibe, ahonnét a nagyvérkörbe lépve bejárja az állat testét, ellátva oxigénnel és tápanyagokkal a sejtjeit.

A testvénák a vénás öbölbe szállítják az enyhén kevert vért (a bőr alatti hajszálerekben a vér frissül, oxigénnel telítődik). A vénás öbölből a vér a jobb pitvarba kerül, innét pedig a kamra jobb oldali mélyedéseibe.

Az aortában húzódó spirális billentyű a vér egy részét a nagy-, másik részét pedig a kisvérkörbe tereli.

Szaporodás

A megtermékenyítésük külső, a vízben zajlik.

Tápanyagokban gazdag, kocsonyás burokkal körülvett nagyszámú petéiket általában vízbe rakják, és a lárvák fejlődése is itt történik (kivétel álelevenszülők, habfészket készítők).

Fejlődésük közvetett, a lárvák átalakulással (metamorfózis) fejlődnek.

A vízben fejlődő, halszerű lárvák (ebihal)

kopoltyúval lélegeznek,

kezdetben nincsenek végtagjaik,

farkuk van,

oldalvonalszervük van,

először a hátsó, majd az mellső végtagjaik

fejlődnek ki (békáknál).

Érzékszervek

A szárazföldi élethez való részleges alkalmazkodás az érzékszervek szintjén is megnyilvánul.

A szemgolyó felépítése hasonló a többi gerincesosztály szeméhez (hólyagszem).

Kialakultak a szemet a kiszáradástól megvédő szemhéjak és könnymirigyek.

A szemek már képesek távoli tárgyakat is látni.

A hallás és a helyzetérzés szerve a belső fülben található. Kialakul a középfül, benne egy hallócsonttal.

A dobhártya, amely felfogja a levegő rezgéseit, a fej két oldalán a bőrfelszínnel egy síkban helyezkedik el.

A szaglás helye az orr belsejében elhelyezkedő szaglóhám. Az orrüreg közlekedik a szájüreggel.

A szájban érzőbimbók vannak, de ezek inkább tapintó, mint ízlelőszervek.

A tapintás és hőérzékelés képletei a bőrben elszórt érzéksejtek, idegvégződések.

Rendszerük

A kétéltűek osztályának ma élő rendjei:

Lábatlan kétéltűek
pl. ceyloni gilisztagőte.

Farkos kétéltűek 
pl. foltos szalamandra.

Gőték:

a hazánkban honos pettyes gőte

a tarajos gőte,

akváriumban tartott mexikói axolotl fehér és

normál pigmentációjú változata

Farkatlan kétéltűek vagy békák,

pl.:  sárgahasú unka, barna varangy, zöld levelibéka,

kecskebéka.

kecskebéka,

tavibéka,

erdei béka,

barna és

zöld varangy,

afrikai karmosbéka

afrikai karmosbéka

zöld levelibéka.

Magzatburkos gerincesek

A hüllők, a madarak és az emlősök tartoznak ebbe a rendszertani kategóriába.   A magzatburkok az embrió védelmét és táplálását biztosító képződmények, megvédik a fejlődő embriót a kiszáradástól és így lehetővé teszik a szaporodás, egyedfejlődés víztől történő elszakadását.

A három csoport közös sajátsága a szárazföldi életmódhoz való alkalmazkodás, az elsődleges vízi életmódtól való teljes elszakadás, amely egyrészt

a kültakaró hámrétegének erőteljes elszarusodásának (amely gátolja a kiszáradást),

másrészt a szaporodás víztől függetlenné válásának köszönhető (magzatburkok, belső megtermékenyítés).

Általános jellemzés

Testük fejre, nyakra, törzsre, farokra és végtagokra tagolódik (békának sem nyakuk, sem farkuk nincs).

Törzsfejlődéstani szempontból rendkívül lényeges lépés a mellkas és a mellkasi légzőizmok - bordaközti izmok - megjelenése.

Bőrük legkülső rétege többrétegű elszarusodó laphám, mely mindig tartalmaz a kiszáradás, továbbá a fizikai környezeti hatások ellen védelmet nyújtó szaruképleteket, melyek lehetnek pikkelyek, tollak, szőrök stb. Ujjaikon kemény szaruanyagból felépített karmokat, körmöket vagy patákat találunk. Bőrlégzésük a vastag szaruréteg miatt gyakorlatilag nincs.

A légzőszervek alakulására jellemző, hogy a száj és az orrüreg elkülönül, a nyak kialakulásával kapcsolatosan jellemző a hosszú légcső, amely két főhörgőre ágazva vezet a páros tüdőbe. A bőrlégzés csökkenését a tüdők belső felszínének növekedése kompenzálja.

Kopoltyúik még embrionálisan sem fejlődnek. Helyükön (a megfelelő szelvényekben) csupán páros kitüremkedések, ún. garattasakok alakulnak ki.

Közülük az elsőből alakul ki a páros Eustach-kürt és a középfül ürege.

A többi garattasakból speciális garateredetű szervek jönnek létre, melyek az endokrin rendszerhez, ill. az immunrendszerhez tartoznak (csecsemőmirigy, a mandulák, a mellékpajzsmirigy, a pajzsmirigy).

A keringési rendszer törzsfejlődésének iránya a két vérkör fokozódó elkülönülése, ami a madarak és az emlősök osztályában a 4 üregű szív kialakulásával válik teljessé. A hüllők változó, a madarak és az emlősök állandó testhőmérsékletűek.

Szaporodásuk, egyedfejlődésük teljes mértékben függetlenné vált a víztől. Megtermékenyítésük belső, az emlősöknél megjelentek a külső ivarszervek, a párzószervek.

Az embrionális fejlődés

a hüllőknél és a madaraknál a tojáson belül történik,

az emlősök esetén az anya szervezetén belül, annak méhében megy végbe, elevenszülők.

A madarak és az emlősök ivadékgondozók.

Szemük teljesen alkalmas a távollátásra, kiszáradását különféle berendezések – szemhéjak, könnymirigyek - akadályozzák meg.

Kialakul a külső fül, a dobhártya a hallójárat mélyére süllyed.

Az idegrendszer fejlődése a madaraknál és különösképpen az emlősöknél csúcsosodik ki.

Hüllők osztálya

A hüllők kb. 320 millió éve jelentek meg, ősi kétéltűekből alakultak ki a szárazföldi életmódhoz való alkalmazkodás eredményeképpen. Virágkorukat kb. 200 millió évvel ezelőtt a jura időszakban élték, az egész Földet meghódították, a szárazföldektől a vizeken át a levegőig.

Legsikeresebb csoportjuk a dinoszauruszok voltak, amelyek kb. 65 millió évvel ezelőtt a kréta időszakban máig vitatott körülmények között – legvalószínűbb elképzelés szerint egy meteorit Földdel való ütközése miatti klímaváltozás következtében – kipusztultak.

Vázrendszer, mozgás

A gerinc első két csigolyája

a fejgyám (atlasz) és

a forgó (episztrófeusz).

Az első két, speciális nyakcsigolyának köszönhetően fejüket jól forgatják.

Fejlett a gerinc, nyaki, háti, ágyéki keresztcsonti, farok szakaszokra tagolódik.

A nyak és a farok kivételével majdnem mindenhol fejlett bordáik vannak.

Zárt mellkasuk van, mivel a mellkasi bordákat elöl a szegycsont kapcsolja össze (kígyók kivételével).

Ötujjú végtagtípus jellemző,

az alkar (orsó, singcsont),

és a lábszár (síp-, szárkapocscsont) dupla csont.

Tolólábuk van.

Kültakaró

Bőrüket rendesen 3 réteg alkotja; a felhám, az irha, a vékony bőralja.

A felhám száraz, erősen elszarusodó laphám;

melynek felületén elhalt sejtek alkotta, kiszáradás

ellen védő, vastag szaruréteg található,

ami szarupikkelyeket vagy szarupajzsokat hoz létre, amelyek az egész testet beborítják, jelentős mechanikai védelmet biztosítva,

a növekedés miatt vedleniük kell,

a kígyók egyben (kígyóing),

a teknősök és krokodilok „folyamatosan vedlenek”,

a gyíkok és a kaméleonok szakaszosan vedlik le külső szarurétegeiket, többnyire nagyobb darabokban.

Az irhában

a kötőszövet elcsontosodásával létrejövő bőrcsontok lehetnek, melyek a teknősöknél összenőhetnek a gerinccel, a bordákkal és a szegycsonttal, ez a teknő,

továbbá sok pigmentsejt van, egyesek (kaméleonok) gyorsan változtatják a színüket.

A hüllők bőre mirigymentes (estleg előfordulhatnak illatmirigyek).

Táplálkozás

Lehetnek

növényevők - leguánok, egyes teknősök,

ragadozók – krokodilok, kígyók, gyíkok stb.

dögevők – varánuszok.

Szájüregben gyökértelen, ránőtt fogazat található.

A krokodiloknál gyökeres,

kígyóknál méregfogak találhatók.

Teknősöknek szarukávájuk van.

Kloákájuk van.

Légzés

A tüdő bonyolítja a gázcserét, bőrlégzésük nincs a vastag szaruréteg miatt.

A tüdő egyszerű, zsákszerű képződmény, amelyet válaszfalak tagolnak kamrákra.

A kígyóknál többnyire csak a jobb tüdőfél fejlődik ki.

A légcsere során a mellkasuk térfogatát változtatják bordaközi izmok segítségével. Belégzéskor bordaközi izmok összehúzódnak, a mellkas tágul, a tüdőben levő levegő nyomása lecsökken, a levegő beáramlik. Kilégzés fordítva.

Krokodiloknál megjelenik a rekeszizom.

A teknősök szilárd páncélja lehetetlenné teszi a mellkas térfogatváltozását. Náluk a szájfenék lesüllyesztésével és emelésével áramoltatják a levegőt a tüdő és a külvilág között. Továbbá a szárazföldi teknősök szabályos időközökben kinyújtják nyakukat a páncélból, ilyenkor a tüdő kitágul, és levegő áramlik be, majd amikor visszahúzódnak a páncélba, a levegő kiáramlik a tüdőből.

Keringés

Két vérkörös, zárt keringésük van.

A legtöbb hüllőnek háromüregű szíve van, amelyet két pitvar és egy válaszfallal szinte teljesen kettéosztott kamra alkot.

A tüdőből jövő, bal pitvarba kerülő, oxigéndús és a testből jövő, jobb pitvarba jutó oxigénszegény vér a kamrában alig keveredik, mivel azt egy válaszfal két kamrafélre tagolja.

A kamrához egy pár aorta csatlakozik, melyben kissé kevert vér áramlik, melynek oxigéntartalma alacsony az állandó, magas testhőmérséklet kialakításához, ezért változó testhőmérsékletűek (nem hidegvérűek!).

Egyes krokodiloknál megjelenik a kétkamrás szív.

Szaporodás

Váltivarúak,

belső megtermékenyítésűek,

közvetlen fejlődésűek, embrionális fejlődésük tojásban zajlik, melyeket többnyire talajba ásnak, és a Nap melege költi ki azokat.

Lehetnek álelevenszülők (egyes kígyóknál, pl. viperáknál), mikor a nőstények a tojásokat nem rakják le, hanem testükben, a petevezetőben tartják, melegítve, védve, majd mikor az utódok kikelnek, a kloákán keresztül távoznak az anya szervezetéből, látszólag a szüléshez hasonlóan. Azért álelevenszülés, mert az anya, ill. az embriók szervezete között semmiféle anyagcserekapcsolat nincsen, az utódok a tojásban felhalmozott, ún. szikanyagból növekednek.

Párzás a farok tövénél található kloáka segítségével történik, párzószervek nincsenek.

Tojásaikat bőrszerű vagy meszes (krokodilok), de lágy héj védi, az embriót magzatburkok veszik körül.

Léteznek ivartalanul – szűznemzéssel, megtermékenyítés nélkül, petesejtből - szaporodó pikkelyes hüllők, melyek közül jelenleg a gyíkoknál hat család, a kígyóknál pedig egy faj ismert.

Érzékszervek

Megjelenik a külső fül, a külső hallójárat, azaz a dobhártya a mélybe süllyed.

Érzékszerveik rendkívül kifinomultak, különösen a kígyóké, amelyek Jacobson-féle szerve járulékos szaglószervként segíti a nyelv öltögetésével a szájba juttatott illatanyagok érzékelését.

Némelyik kígyófaj (pl. óriáskígyók, csörgőkígyók) a zsákmány felderítését megkönnyítő infravörös sugarakat (hősugarakat) érzékelő gödörszervvel is rendelkezik.

Fontosabb csoportjaik

Pikkelyes hüllők

Leguánok

Varánuszok

Gyíkok

Kígyók

Kaméleonok

Gekkók

Krokodilok

Teknősök

Gyíkok

Fürge gyík

Kígyók:

Az ide tartozó fajok ősei talajban élő állatok voltak, amelyek végtagjai az evolúció során redukálódtak, majd teljesen eltűntek.

Főbb jellemzőik:

megnyúlt testűek, lábatlanok,

szegycsontjuk, és általában medencéjük hiányzik,

sok csigolyájuk van, mindhez kapcsolódnak bordák,

alsó álkapcsuk lazán ízesül, szájukat igen nagyra tudják nyitni,

bal tüdejük csökevényes vagy hiányzik,

szemhéjuk összenőtt és átlátszó,

bőrük felső, szarusodott rétegét egyben vedlik le (kígyóing),

mind ragadozók,

fejlett méregapparátusuk lehet, amit zsákmányolásra használnak,

tojásrakók vagy álelevenszülők.

Vízisikló

Kaméleonok

Fákon élnek.

Rovarevők.

Szemüket egymástól függetlenül mozgatják.

Szemhéjuk összenőtt.

Kapaszkodó végtagok, farok.

Színváltoztatók.

Krokodilok

Sok előremutató jelleg:

négyüregű szív,

rekeszizom,

gyökeres fogak,

meszes héjú tojások,

ivadékgondozók.

Krokodilok

Kajmánok

Aligátorok

Gaviál

Teknősök

Mocsári teknős

Vörösfülű ékszerteknős

Rendszerük (nem követelmény)

A hüllők újabban nem sorolhatók egy egységes osztályba.  A magzatburkosok rendszerezése az agykoponya hallótájékának halántékablakai alapján történik. E halántékablakok száma és elhelyezkedése szabja meg az osztályszintű besorolást. A mai hüllők két osztálya

a halántékablak nélküliek (Anapsida) és

a két halánték ablakkal rendelkezők (Diapsida). A Diapsida osztályba tartoznak a madarak ősei.

Anapsida osztály

Teknősök rendje

Diapsida osztály

Archosauria alosztály

Krokodilok rendje

Lepidosauria alosztály

Hidasgyíkok rendje

Pikkelyes hüllők rendje

kígyók,

leguánalakúak,

kaméleonfélék

gekkóalakúak,

lábatlangyík-alakúak,

varánuszfélék (filogenetikailag ide tartoznak)

stb.

Madarak osztálya

A tollas dinoszauruszokból alakult ki a legkorábbi ismert madár, a jurakori (150 millió éve), galamb nagyságú Archaeopteryx. Testfelépítése átmenetet mutat a mai madarak és az egykori hüllők között, mindkét csoportra jellemző sajátságokat mutat (egyesek szerint a madarak a hüllők egyik csoportja, másképp; a túlélő dínók egy csoportja.)

Hüllőbélyegek:

fogazat,

gerincet is tartalmazó fejlett farok,

mellső végtagon karomban végződő, szabadon álló ujjak.

Madárbélyegek:

tollazat,

szárny,

csűdcsont.

A madarak főbb jellemzői

Testük felépítése jól tükrözi a repülő életmódhoz való alkalmazkodást:

mellső végtagjaik szárnyakká módosultak,

farkuk csökevényes, a test súlyát csökkentve,

csontjaik üregesek, légzsákokat tartalmaznak, könnyűek, szegycsontjuk tarajos,

testüket tolltakaró borítja,

fogak nincsenek, a szájnyílást csőrkávák veszik körül, melyeket szaruképletek, az ún. szarutokok borítanak (súlycsökkentés),

fejük kis méretű - ezért és a fogazat hiányának köszönhetően -, kis tömegű,

az állatvilág legfejlettebb tüdejével rendelkeznek,

tüdejükhöz légzsákrendszer kapcsolódik, testük fajsúlya kicsi,

nagy, négyüregű szívük, szeparált két vérkörük van, ahol az oxigén-dús és az oxigén-szegény vér nem keveredik,

ezért testhőmérsékletük viszonylag magas és állandó (magas alapanyagcsere szint).

Ezenkívül jellemzően

meszes héjú tojásokkal szaporodnak,

fejlett az ivadékgondozásuk,

a Föld valamennyi tengerén és szárazföldjén előfordulnak, közel 9700 madárfaj ismert.

Csontváz

A madarak csontjai - szemben az emlősök csontvelőt tartalmazó csontjaival - levegő tartalmúak, aminek köszönhetően a madártest fajsúlya csekély.

Általánosan jellemző a fogatlan csőr és a nagy méretű szemüreg.

Számos (11-24) nyakcsigolyája igen lazán kapcsolódik egymáshoz, így a madárnyak rendkívül mozgékony.

Ezzel szemben az utolsó hátcsigolyák, az ágyék- és keresztcsonti csigolyák összecsontosodtak (álkeresztcsont, far-hát), ami a repüléshez és a két lábon járáshoz szilárd alapot biztosít.

A bordák horgokkal kapcsolódnak össze, ami stabilizálja a mellkast a repüléshez.

A futómadarak kivételével az összes madárfaj szegycsontján jellegzetes tarajt találunk, amely nagy eredési felületet eredményez a repülőizmoknak (futómadaraknál nincs).

A mellső végtagban (szárny) a kéztőcsontok a kézközépcsontokkal nagyrészt összenőnek és megnyúltak. Három ujjuk közül az első az ún. fiókszárnyat hordozza, a többi ujj pedig csökevényes.

A hátsó végtagban a combcsontot, a sípcsontot és a vékony szárkapocscsontot, a csüdcsontot (lábközép és lábtőcsontok összenövéséből) és a lábujjperceket különíthetjük el.

A legtöbb madárfajnak 4 lábujja van (3 előre, 1 hátra áll), de a futómadarak esetében ez redukálódhat 3 vagy 2 lábujjra.

Madarak lábtípusai az életmódnak megfelelően alakultak ki:

Gázlóláb – fehér gólya

Markolóláb – réti sas

Evezőláb tőkés réce

Futóláb – túzok

Kapirgálóláb – vadászfácán

Izomzat

A madarak szárnyát hatalmas méretű mellizmok mozgatják, amelyek a szegycsont tarajáról erednek.

Kültakaró

A külső hámréteg gyengén fejlett, csak igen vékony szaruréteg borítja, mivel a tollazat átvállalja a szaruréteg fő feladatait;

mechanikai védelmet nyújt,

fontos szerepe van a hőháztartásban,

csökkenti a párologtatást,

zsíros, vízhatlan bevonata révén megakadályozza a bőr felázását.

Szaruképleteik: tollak, karmok, csüdön pikkelyek, a szájnyílás körül a csőrkávákat borító szarutokok.

Irha alatt változó vastagságú zsírszövet található, amely tápanyagraktár, ill. hőszigetelő szerepet tölt be.

A kültakaró általában mirigyeket nem tartalmaz, egyetlen bőrmirigyük – a tollazat vízhatlanná tételére szolgáló zsíros anyagot termelő – a farkcsík mirigy, a faroktollak tövében található.

A kültakaró kizárólag a madarakra jellemző képletei a pikkelyeredetű tollak, amelyek tehát

bonyolult felépítésű, könnyű szaruképletek,

vízhatlanná teszik az állat felületét,

jó hőszigetelők,

mechanikai védelmet nyújtanak,

nagy felületet biztosítva lehetővé teszik a

repülést.

A tollak lehetnek:

1. Kontúrtollak melyek lehetnek

fedő- (testen),

evező- (szárnyon),

kormánytollak (farok).

2. Pehelytollak

A pehelytollak a kontúrtollak alatt vannak, hőszigetelők.

A fiókák első tollazata.

3. Dísztollak

A kontúrtollak részei:

a toll irhában levő része a cséve,

a hámból kiemelkedő része: tollszár + tollágak + sugarak, melyeket horgok tartanak össze egy síkban, az ún. zászlót alkotva.

Mivel a toll élettelen szaruképződmény, regenerálódni nem tud. Az elhasznált tollak cseréje a vedlés. Erre általában évente egyszer kerül sor. A vedlés hormonális szabályozás alatt áll.

Emésztőrendszer

A fej tömegének jelentős csökkenését eredményezte, hogy a törzsfejlődés során a madaraknál a fogazat helyett csőr alakult ki, melynek üreges csontos alapját kívülről szarutok fedi. A csőr alakja változatos, jól tükrözi az egyes fajok táplálkozásmódját.

Vésőcsőr – fakopáncs

Magevőcsőr - pintyek

Horgascsőr - sólyomalkatúak

Lemezescsőr – lúdalkatúak

Vágócsőr – gólyaalkatúak

Az előbél speciális része a nyelőcső alsó tágulata a begy, amely

a táplálékot puhítja, raktározza,

szaporodási időszakban termeli a zsírokban, fehérjékben gazdag begytejet, ami a fiókák táplálására szolgál.

A gyomor 2 üregű:

a mirigyes gyomorban megkezdődik az emésztés,

az izmos zúzógyomorban lenyelt kövek segítségével történik a táplálék felaprítása (fogazat hiánya).

A zúzógyomorból a felaprított gyomortartalom újra visszakerül a mirigyes gyomorba, ahol tovább emésztődik a táplálék.

A középbél az emésztés és a felszívás fő helyszíne.

Az utóbél a húgyvezetőkkel, az ondóvezetőkkel. ill. a petevezetékkel együtt a kloákába torkollik.

Légzés

Az állatvilág legfejlettebb légzőapparátusával rendelkeznek. A repülés jelentős energiaigényének kielégítésére gyors és hatékony anyagcsere kell, ehhez pedig nagy mennyiségű oxigén szükséges.

A madarak tüdeje léghajszálcsöves szerkezetű, aminek köszönhetően - mind a belégzés, mind a kilégzés során - a levegő benne folyamatos áramlásban van.

A tüdőkhöz 5 pár légzsák csatlakozik, melyek térfogatváltozásuk révén biztosítják a tüdőben a levegő folyamatos haladását. A légzsákok kitöltik a madarak testüregét és beterjednek a csontokba is (levegőtartalmú csontok). A légzsákoknak köszönhetően a madarak jóval nagyobb mennyiségű levegőt tudnak a tüdőn keresztül áramoltatni, mint amilyen a tüdőknek megfelelő légtérfogat. Gázcserében nem vesznek részt, az kizárólag a tüdő légzőfelszínén keresztül zajlik (külső gázcsere).

A levegő útja:

orrnyílás → garat → felső gége → légcső → alsó gégefő → főhörgők, melyek belépnek a tüdőbe → faágszerű hörgőcsoportok → tüdősípok, amik hatszögű csőszerű képződmények, ezek falában, a léghajszálcsövekben történik meg a gázcsere → légzsákok → vissza.

Kettős légzésük van, melynek során mind a belégzéskor, mind a kilégzéskor történik gázcsere, mivel a belégzés végén a tüdőből a levegő a légzsákokba kerül, kilégzésnél innen visszaáramlik a tüdőbe, annak tüdősípjait ismét átjárja, így a levegő kétszer halad át a légzőfelületen. Ezen kívül egyes légzsákokba a belégzés során közvetlenül a légcsőből, a tüdő kikerülésével jut az oxigénben gazdag levegő, ami majd innen kilégzéskor kerül a tüdőbe.

A madaraknál a hangadás szerve az ún. alsó gégefő, amely a légcső két főhörgőre ágazásánál alakul ki. Több típusa van, a legfejlettebb az énekesmadarakra jellemző.

Keringési rendszer

Keringési rendszerük zárt, két vérkörük van (természetesen).

Fokozott anyagcsere folyamatainak alapja a 4 üregű szív, munkavégzése rendkívül gyors.

A kisebb testű madarak szíve percenként még nyugalmi helyzetben is több százat ver, de egy házi veréb szíve stressz állapotban akár 850-szer is összehúzódhat percenként!!!

Teljesen elkülönült a 2 vérkör, mivel az artériás és a vénás vér nem keveredik a szívben a két kamrát elválasztó falnak köszönhetően, így a test szöveteihez magas oxigéntartalmú vér jut, ami az egyik feltétele az állandó testhőmérséklet kialakulásának (a másik, az agyi hőszabályozó központ kifejlődése).

A gyors anyagcserével összefügg a madarak magas testhőmérséklete (40- fok), amely az állatvilágban csaknem egyedülálló.

Szaporodás

Váltivarúak, ivari kétalakúsággal,

belső megtermékenyítésűek,

közvetlen fejlődésűek.

Embrionális fejlődésük meszes héjú tojásban zajlik.

Ivadékgondozók, fészeklakók vagy fészekhagyók.

A tojás a madarak

petesejtjéből, a tojássárgájából, az azt körülvevő

fehérjéből,

kettős héjhártyából és

meszes héjból épül fel.

A sárgája szikanyag, azaz jelentős táplálék- és energiaforrás az embrió számára, nagyrészt zsírok és fehérje építi fel. Vitaminokban gazdag, a C vitamin kivételével a legtöbb vitamint tartalmazza, pl. A-, D-, B1-, B2-, E-vitamint.

Színét xantofill tartalma adja. A tojásképződés első fázisában, a tüszőhám megrepedésekor néhány véredény is megszakadhat, vér kerül a tojássárgájára, ekkor keletkezik az ún. vérfoltos tojás.

A tojássárgáját körülvevő fehérje három fontos feladatot lát el:

felfogja a különféle mechanikai hatásokat, tompítja a hőmérséklet-változások hatásait,

fehérjeforrás,

víz- és ionraktár.

A fehérjét körülvevő többrétegű burokrendszer – magzatburkok - mechanikai, kémiai, immunológiai védelmet nyújt az embrió számára, ugyanakkor porózussága révén biztosítja a gázcserét.

A petefészekből kilökődött érett petesejt – a szikanyagokban gazdag sárgája - a petevezetőbe kerül, ahol fokozatosan haladva rárakódnak a tojás további alkotórészei: a tojásfehérje, a héjhártyák és a tojáshéj.

A tojásfejlődés fázisai:

A petesejtbe szikanyagok rakódnak be a petefészekben,

érett petesejt kilökődik,

petevezető tölcsérben történik a megtermékenyítés,

petevezető öbölben történik a fehérjék berakódása,

petevezető szűkületben képződik a lágy héjhártya,

méhben képződik a mészhéj → hüvely → kloáka.

Érzékszervek

A repülő életmódnak köszönhetően rendkívül fejlettek az érzékszerveik és az idegrendszerük.

Fülkagylójuk nincs. Középfülükben egy hallócsont van.

Belső fülük, így hallásuk - bár csigavezetékük nem felcsavarodott, hanem csak görbült - és egyensúlyérzékelésük rendkívül fejlett.

Szaglásuk, ízlelésük fejletlen.

Szemük valamennyi élőlény közül a legtökéletesebb.

A szemek többnyire a fej két oldalán találhatók, aminek köszönhetően a látótér 300 foknál is nagyobb lehet (az erdei szalonkánál 360 fok), ugyanakkor kisebb a két szem látóterének átfedése, ezért a térlátásuk csekélyebb mértékű (nem úgy a baglyoknál).

Az emlősök osztálya

A legelső ismert emlősök mintegy 200 millió évvel ezelőtt jelentek meg, többségük apró termetű, valószínűleg éjjel aktív, ragadozó (rovarevő) életmódot folytató, rágcsálószerű állat lehetett. Bár földrajzi elterjedésük széles volt, csak kevés életteret töltöttek be, hiszen ebben az időszakban a hüllők számítottak az uralkodó életformának. A tömeges fajpusztulás, az ún. kréta esemény következtében a korai emlősök életlehetőségei számottevően növekedtek, mivel számos olyan élettér, amelyet korábban hüllők töltöttek be, megüresedett.

A fentiek következtében a kréta kor végétől az emlősök szinte az összes életteret és kontinenst meghódították. Az eltérő környezethez való alkalmazkodás következtében óriási változatosságra tettek szert (divergencia).

A továbbiakban az emlősök testfelépítését csak vázlatosan tekintjük át, mert később az emberi test ismertetésén keresztül részletesen megismerjük a csoport fontosabb jellemzőit, mivel az osztályba tartozó fajok szervezeti sajátságai nagymértékben hasonlóak.

Elevenszülő emlősök – általános jellemzőik vázlatosan

Vázrendszerük a hüllőkéhez hasonló, azonban többnyire 7 nyakcsigolyájuk van.

Végtagjaik járólábak, amelyek a törzs alatt helyezkednek el, így képesek tartósan a testet a talaj felszíne felett tartani.

Testüket szőr borítja, amely lehet csökevényes (cetek).

Egyéb szaruképződményeik: pata, karom, köröm, tülök.

Kültakarójuk számos bőrmirigyet tartalmaz (verejtékmirigy, faggyúmirigy, tejmirigy).

Fogmederben ülő gyökeres fogaik többnyire heterodont fogazatot képeznek (táplálkozás-függő), egy fogváltás jellemző.

Has- és mellüreg között található a rekeszizom, melynek kiemelt szerepe van a légzésben.

Léghólyagos, nagy felületű tüdő jellemző.

Nincs kloáka, a végbélnyílás elkülönül a húgyivar vezetéktől (kivéve a tojásrakókat).

Vérkeringésüket két vérkörbe kapcsolt négyüregű szív, valamint a fánk alakú, mag nélküli vörösvértestek jellemzik.

Testhőmérsékletük szűk határok között állandó (kivétel: téli álmot alvók esetében).

Váltivarúak, belső megtermékenyítésűek, közvetlen fejlődésűek, magzatburkok védik és táplálják a magzatot, elevenszülők, anyatejjel táplálják az utódaikat, fejlett az ivadékgondozásuk.

Terjedelmes, erőteljesen fejlett központi idegrendszerük van.

Föld valamennyi élőhelyén előfordulnak hatalmas változatossággal.

Kültakaró

Hám + irha+ bőralja.

Hám: többrétegű elszarusodó laphám, alsó rétegében melanint tartalmazó pigmentszemcsék találhatók.

Irha: lazarostos kötőszövet, erekkel, idegekkel, mirigyekkel és szőrtüszőkkel.

Bőralja: a bőrt az izmokhoz rögzíti, nagy mennyiségű zsírszövetet tartalmazhat, feladata a hőszigetelés, tápanyag raktározás, mechanikai védelem.

Bőrük mirigyekben rendkívül gazdag.

Faggyúmirigyek: váladékuk a faggyú, amely legtöbbször a szőrtüszők tövébe ürül, feladata

a bőrfelszín és a szőrszálak puhítása,

párologtatás akadályozása,

véd a bőr átnedvesedése ellen,

baktérium- és gombaölő hatású.

Verejtékmirigyek: testhőmérséklet szabályozásában és a kiválasztásban játszanak szerepet.

Módosult mirigyek:

illatmirigyek: faj- vagy egyedspecifikus feromonokat termelnek (párválasztás),

tejmirigyek.

A tejmirigy az emlősök legjellegzetesebb bőrmirigye, módosult verejtékmirigy;

párosával a mellkason (denevérek),

hason (ragadozók) vagy

a lágyéknál helyezkedhetnek el (patások),

számuk arányos az újszülöttek számával,

vemhesség alatt a tejelválasztó mirigyekben gazdag emlők megduzzadnak, s szülés után tejet termelnek.

Emésztőrendszer

Előbél

Heterodont, gyökeres fogazatuk van, mely különböző alakú és működésű fogakból áll.

Elöl metszőfogak, mellettük

szemfogak, mellettük

őrlőfogak (zápfog) helyezkednek el.

A fogképlettel megadjuk az egyes fogtípusok számát.

Fogazat minősége, a fogak alakja, szerkezete szoros összefüggésben áll az állatok táplálkozásával, rendszertani helyével.

Az őrlőfogak felszíne alapján megkülönböztetünk:

rovarevő fogazatot, ahol tűszerű zápfogak vannak,

mindenevőkre jellemző fogazatot, ahol gumós zápfogakat találunk,

redős zápfog a növényevőkre jellemző,

tarajos zápfogak a húsevők fogazatában találhatók.

Gyomor lehet egyszerű vagy összetett. Az összetett gyomor a párosujjú patások rendjébe tartozó kérődző állatoknál található meg. A kérődzés lényege, hogy a durván megrágott táplálék elfogyasztása után az élelmet visszaöklendezik – visszakérődzik -, majd újra alaposan megrágják és megint lenyelik. Erre azért van szükség, mert így az elfogyasztott takarmány hosszabb időt tölthet tápcsatornában és ez lehetőséget ad arra, hogy a táplálék azon részei is megemésztődjenek – nevezetesen a cellulózrostok -, amelyek bontására a gazdaszervezet nem képes enzimet termelni, ugyanis a gyomor bendő részében szimbióta cellulózbontó baktériumok élnek.

Az együregű gyomrú növényevő állatokban - pl. ló - ez a folyamat az utóbélben megy végbe.

A kérődzők összetett gyomrának részei:

bendő, tömegének 10-15 %-a szimbióta cellulózbontó baktérium,

recésgyomor, ahol a táplálék keverése, a pépes anyag tömörítése történik,

leveles (százrétű) gyomor, amelyben a kérődzést követően a táplálék szétmorzsolódik,

oltógyomor, itt a gyomor saját emésztőnedvei révén folytatódik az emésztés.

A kérődzőknél a táplálék a nyelőcsőből a bendőbe kerül, ahol a szimbiózisban élő baktériumok segítségével megindul a rostanyagok bontása, majd innen kisebb részletekben a recésgyomorba jut, ahol folytatódik az emésztés és a táplálék falattá formálása. A recésgyomor összehúzódásával a falat visszajut a szájüregbe, ott a nyállal keveredik, és az őrlőfogak apróra őrlik. Az ismételt rágás után lenyelt táplálék a levelesgyomorba kerül, annak lemezei között szétmorzsolódik, majd tovább halad az oltógyomorba, ahol folytatódik az emésztés történik.

Középbél

Az emésztés és a felszívás elsődleges helyszíne.

Utóbél

Az utóbélben általában szimbióta baktériumok fejezik be a táplálék feldolgozását, a bélsár kialakítását.

A növényevő állatoknak jóval hosszabb a bélcsatornájuk, mint a ragadozóknak, náluk még a vakbélben is történik emésztés mikroorganizmusok segítségével.

Az emlősöknél – 2 fajt leszámítva - nincs kloáka, az utóbél a végbélnyílással végződik.

Légzőszervrendszer

Légutak:

páros orrnyílás,

orrüreg (vérerekkel átszőtt, mirigyekben gazdag nyálkahártya béleli, feladata: a levegő tisztítása, hőmérsékletének és páratartalmának szabályozása,

szaglás),

garatüreg,

gége,

légcső,

2 főhörgő (tüdőbe lépve egyre kisebb hörgőkre ágaznak, ez a hörgőfa),

tüdő a rekeszizom által elkülönített mellüregben helyezkedik el, a légzőfelülete a léghólyagocskák felszíne.

A légvételt a rekeszizom és a bordaközi izmok összehúzódása teszi lehetővé.

Belégzéskor

a bordaközi és a rekeszizmok összehúzódnak →

a mellüreg tágul →

a mellkasban a nyomás csökken →

a levegő a tüdőbe beáramlik.

Kilégzéskor fordítva.

Keringési rendszer

Zárt keringésű rendszerük, négyüregű szívük, két vérkörük van.

A kisvérkör a tüdő vérköre, a nagyvérkör a test vérköre.

A bal kamrából kiinduló vér az aortába jut, amely minden szervhez leágazik, s azokba oxigénben és tápanyagban gazdag vért juttat.

A szervezetből elhasznált, oxigénszegény vért összeszedő fő véna a jobb pitvarba torkollik.

Onnan a vér a jobb kamrába kerül.

A jobb kamrából a vér tüdőverőéren keresztül a tüdőbe jut, ahol megtörténik a gázcsere.

Az oxigénnel telítődött vért a tüdővénák a bal pitvarba viszik, ahonnan a bal kamrába kerül.

Szaporodás

Jellemző a

váltivarúság,

ivari kétalakúság,

belső megtermékenyítés,

közvetlen fejlődés,

elevenszülés,

magzatburkok,

anyatej,

fejlett ivadékgondozás.

Szaporodásuk, fejlődésük alapján az emlősöknek 3 csoportját különböztetjük meg.

A kloákások – pl. kacsacsőrű emlős - lágyhéjú tojásokkal szaporodnak, a nőstények testükkel melengetik a tojásokat, amíg ki nem kelnek a teljesen fejletlen kicsinyek, akik az erszényesek újszülötteihez hasonlóan vakok és csupaszok. A kicsinyeket a nőstények anyatejükkel táplálják, ám a tej nem az emlőbimbóikból jön (az nincs nekik), hanem a hasi bőr alól szivárog, mint a verejték.

Az erszényesek – pl. a kenguruk - az utódokat rendkívül fejletlenül hozzák világra, az embrionális fejlődés csupán néhány hétig tart. Ennek az oka, hogy nincs méhlepényük. A rendkívül fejletlen utódok fejlődésüket az erszényben folytatják, ahol az emlőből anyatejjel táplálkoznak.

A méhlepényes emlősök belső megtermékenyítés után létrejött embriója a méhben fejlődik. A megtermékenyített petesejtből nem kizárólag az embrió alakul ki, hanem egy része magzatburok lesz, amely az anya méhfalával egy közös szervet hoz létre, a méhlepényt.

A méhlepény, mely a magzattal a köldökzsinóron keresztül létesít kapcsolatot, biztosítja az embrió számára a megfelelő tápanyag- és oxigénellátást az anyai szervezetből.

Érzékszervek

Érzékszerveik fejlettek. A bőr, mint a külvilággal közvetlenül érintkező szerv, igen nagy mennyiségű receptort tartalmaz, melyek elsősorban a hámalatti kötőszövetben fordulnak elő. Ezek mechanikai, hő, ill. fájdalom érzet kialakításában játszanak szerepet. A szőrzetnek nagy szerepe van a finom mechanikai ingerek felfogásában.

Hallásuk igen fejlett. Kialakul a porcos fülkagyló, melyek a hangforrás irányába fordítható képletek. A középfülben három hallócsontocska, a kalapács az üllő és a kengyel található. A belsőfülben, a receptorok számának növekedésének érdekében, a csigavezeték feltekeredésével létrejön a csiga.

Egyensúlyozásukat, térbeli helyzetük meghatározását, a zsákocskában, a tömlőcskében és a félkörös ívjáratokban található receptorok segítik.

Az emlősök szaglása az orrüregben található kiterjedt szaglóhám miatt, valamennyi szárazföldi gerincesé közül a legfejlettebb. Szaglásuk fontos szerepet játszik többek között a párkeresésben, a szexuális magatartásukban és a táplálékszerzésben is.

Az emlősök ízérzékelése is igen fejlett a legnagyobbrészt a nyelvben található ízlelőbimbóknak köszönhetően (az ún. ízérző nyelv elsősorban az emlősökre jellemző).

Látásuk jó, a szemgolyó felépítése megfelel az általános gerinces hólyagszem sémának.

Az éleslátás, a tárgytávolsághoz való alkalmazkodás – akárcsak a hüllőknél - a lencse alakváltozásával történik. Az éles kép egy helyen, kizárólag a retina a sárgafoltján jön létre.

Evolúció

Az erszényesek és a méhlepényesek fejlődése szép példája annak a folyamatnak, mely során egymáshoz nem kapcsolódó – párhuzamos - fejlődési vonalakon hasonló biológiai jellegzetességek alakulnak ki. A hasonlóság oka, hogy az élőlények, ha hasonló környezetben élnek, hasonló életmódot folytatnak. Erre szép példa a méhlepényes kutyafélék és az erszényesfarkas egymással párhuzamos evolúciója.

Kb. 60 millió évvel ezelőtt az erszényesek még valamennyi kontinensen előfordultak, azonban a fejlettebb méhlepényesek Dél-Amerika és Ausztrália kivételével mindenhonnan kiszorították őket. Fennmaradásukat annak köszönhették, hogy a földrészek vándorlása során egyes szárazulatok között megszűnt az összeköttetés és Ausztrália azelőtt elszigetelődött - kb. 70 millió évvel ezelőtt - még mielőtt a méhlepényesek a kontinensen megjelenhettek volna.

Az elszigeteltség miatt egy ideig Ausztráliában szinte kizárólag az erszényesek képviselték az emlősöket (eltekintve az ugyancsak őshonos tojásrakó emlősöktől). Így Ausztráliában a legtöbb olyan élőhelyet, amelyet másutt méhlepényes emlősök töltenek be, az erszényesek foglalták el. A hasonló környezeti feltételek többnyire hasonló evolúciós alkalmazkodást eredményeznek (konvergencia).

Erszényes farkas 					Dingó

Emelt szintű érettségi feladatok

Megoldás

Megoldás

Megoldás

Megoldás

Megoldás

Megoldás

Megoldás

Megoldás

Megoldás

Megoldás